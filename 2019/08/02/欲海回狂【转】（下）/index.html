<!DOCTYPE html>



  


<html class="theme-next muse use-motion" lang>
<head><meta name="generator" content="Hexo 3.9.0">
  <meta charset="UTF-8">
<meta http-equiv="X-UA-Compatible" content="IE=edge">
<meta name="viewport" content="width=device-width, initial-scale=1, maximum-scale=1">
<meta name="theme-color" content="#222">









<meta http-equiv="Cache-Control" content="no-transform">
<meta http-equiv="Cache-Control" content="no-siteapp">
















  
  
  <link href="/lib/fancybox/source/jquery.fancybox.css?v=2.1.5" rel="stylesheet" type="text/css">







<link href="/lib/font-awesome/css/font-awesome.min.css?v=4.6.2" rel="stylesheet" type="text/css">

<link href="/css/main.css?v=5.1.4" rel="stylesheet" type="text/css">


  <link rel="apple-touch-icon" sizes="180x180" href="/images/apple-touch-icon-next.png?v=5.1.4">


  <link rel="icon" type="image/png" sizes="32x32" href="/images/favicon-32x32-next.png?v=5.1.4">


  <link rel="icon" type="image/png" sizes="16x16" href="/images/favicon-16x16-next.png?v=5.1.4">


  <link rel="mask-icon" href="/images/logo.svg?v=5.1.4" color="#222">





  <meta name="keywords" content="Hexo, NexT">










<meta name="description" content="朱公取卷（本房吴履声述）  宿松令朱维高，康熙己酉，入江南内帘，取中一卷，夜梦鬼曰：‘此人不可中。’因手书一‘淫’字。问其详，曰：‘此人奸继母之女，已干天谴。’次日偶忘其梦，以此卷呈，主试者大加称赏，忽以笔抹‘险阻’二字，朱禀云：‘中卷内有此字者甚多，似不应抹。’主试者悔之，命朱洗去。及洗，而墨迹溃透数层矣。忽忆前梦，遂决意摈去。 ［按］北俱卢洲，当男女会合时，同至树旁，树枝四面垂下，自然得诸卧">
<meta property="og:type" content="article">
<meta property="og:title" content="戒文~欲海回狂【转】（下）">
<meta property="og:url" content="http://yoursite.com/2019/08/02/欲海回狂【转】（下）/index.html">
<meta property="og:site_name" content="戒文">
<meta property="og:description" content="朱公取卷（本房吴履声述）  宿松令朱维高，康熙己酉，入江南内帘，取中一卷，夜梦鬼曰：‘此人不可中。’因手书一‘淫’字。问其详，曰：‘此人奸继母之女，已干天谴。’次日偶忘其梦，以此卷呈，主试者大加称赏，忽以笔抹‘险阻’二字，朱禀云：‘中卷内有此字者甚多，似不应抹。’主试者悔之，命朱洗去。及洗，而墨迹溃透数层矣。忽忆前梦，遂决意摈去。 ［按］北俱卢洲，当男女会合时，同至树旁，树枝四面垂下，自然得诸卧">
<meta property="og:locale" content="default">
<meta property="og:updated_time" content="2019-08-03T08:13:39.271Z">
<meta name="twitter:card" content="summary">
<meta name="twitter:title" content="戒文~欲海回狂【转】（下）">
<meta name="twitter:description" content="朱公取卷（本房吴履声述）  宿松令朱维高，康熙己酉，入江南内帘，取中一卷，夜梦鬼曰：‘此人不可中。’因手书一‘淫’字。问其详，曰：‘此人奸继母之女，已干天谴。’次日偶忘其梦，以此卷呈，主试者大加称赏，忽以笔抹‘险阻’二字，朱禀云：‘中卷内有此字者甚多，似不应抹。’主试者悔之，命朱洗去。及洗，而墨迹溃透数层矣。忽忆前梦，遂决意摈去。 ［按］北俱卢洲，当男女会合时，同至树旁，树枝四面垂下，自然得诸卧">



<script type="text/javascript" id="hexo.configurations">
  var NexT = window.NexT || {};
  var CONFIG = {
    root: '/',
    scheme: 'Muse',
    version: '5.1.4',
    sidebar: {"position":"left","display":"post","offset":12,"b2t":false,"scrollpercent":false,"onmobile":false},
    fancybox: true,
    tabs: true,
    motion: {"enable":true,"async":false,"transition":{"post_block":"fadeIn","post_header":"slideDownIn","post_body":"slideDownIn","coll_header":"slideLeftIn","sidebar":"slideUpIn"}},
    duoshuo: {
      userId: '0',
      author: 'Author'
    },
    algolia: {
      applicationID: '',
      apiKey: '',
      indexName: '',
      hits: {"per_page":10},
      labels: {"input_placeholder":"Search for Posts","hits_empty":"We didn't find any results for the search: ${query}","hits_stats":"${hits} results found in ${time} ms"}
    }
  };
</script>



  <link rel="canonical" href="http://yoursite.com/2019/08/02/欲海回狂【转】（下）/">





  <title>戒文~欲海回狂【转】（下） | 戒文</title>
  








</head>

<body itemscope itemtype="http://schema.org/WebPage" lang="default">

  
  
    
  

  <div class="container sidebar-position-left page-post-detail">
    <div class="headband"></div>

    <header id="header" class="header" itemscope itemtype="http://schema.org/WPHeader">
      <div class="header-inner"><div class="site-brand-wrapper">
  <div class="site-meta ">
    

    <div class="custom-logo-site-title">
      <a href="/" class="brand" rel="start">
        <span class="logo-line-before"><i></i></span>
        <span class="site-title">戒文</span>
        <span class="logo-line-after"><i></i></span>
      </a>
    </div>
      
        <p class="site-subtitle"></p>
      
  </div>

  <div class="site-nav-toggle">
    <button>
      <span class="btn-bar"></span>
      <span class="btn-bar"></span>
      <span class="btn-bar"></span>
    </button>
  </div>
</div>

<nav class="site-nav">
  

  
    <ul id="menu" class="menu">
      
        
        <li class="menu-item menu-item-home">
          <a href="/" rel="section">
            
              <i class="menu-item-icon fa fa-fw fa-home"></i> <br>
            
            Home
          </a>
        </li>
      
        
        <li class="menu-item menu-item-archives">
          <a href="/archives/" rel="section">
            
              <i class="menu-item-icon fa fa-fw fa-archive"></i> <br>
            
            Archives
          </a>
        </li>
      

      
    </ul>
  

  
</nav>



 </div>
    </header>

    <main id="main" class="main">
      <div class="main-inner">
        <div class="content-wrap">
          <div id="content" class="content">
            

  <div id="posts" class="posts-expand">
    

  

  
  
  

  <article class="post post-type-normal" itemscope itemtype="http://schema.org/Article">
  
  
  
  <div class="post-block">
    <link itemprop="mainEntityOfPage" href="http://yoursite.com/2019/08/02/欲海回狂【转】（下）/">

    <span hidden itemprop="author" itemscope itemtype="http://schema.org/Person">
      <meta itemprop="name" content="戒文">
      <meta itemprop="description" content>
      <meta itemprop="image" content="/images/avatar.gif">
    </span>

    <span hidden itemprop="publisher" itemscope itemtype="http://schema.org/Organization">
      <meta itemprop="name" content="戒文">
    </span>

    
      <header class="post-header">

        
        
          <h1 class="post-title" itemprop="name headline">戒文~欲海回狂【转】（下）</h1>
        

        <div class="post-meta">
          <span class="post-time">
            
              <span class="post-meta-item-icon">
                <i class="fa fa-calendar-o"></i>
              </span>
              
                <span class="post-meta-item-text">Posted on</span>
              
              <time title="Post created" itemprop="dateCreated datePublished" datetime="2019-08-02T04:27:51+08:00">
                2019-08-02
              </time>
            

            

            
          </span>

          

          
            
          

          
          

          

          

          

        </div>
      </header>
    

    
    
    
    <div class="post-body" itemprop="articleBody">

      
      

      
        <div class="t_msgfontfix">
<table cellpadding="0" cellspacing="0"><tr><td class="t_msgfont" id="postmessage_30660"><p style="line-height: 30px; text-indent: 2em; text-align: left;"><font color="#333399">朱公取卷（本房吴履声述）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">宿松令朱维高，康熙己酉，入江南内帘，取中一卷，夜梦鬼曰：‘此人不可中。’因手书一‘淫’字。问其详，曰：‘此人奸继母之女，已干天谴。’次日偶忘其梦，以此卷呈，主试者大加称赏，忽以笔抹‘险阻’二字，朱禀云：‘中卷内有此字者甚多，似不应抹。’主试者悔之，命朱洗去。及洗，而墨迹溃透数层矣。忽忆前梦，遂决意摈去。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［按］北俱卢洲，当男女会合时，同至树旁，树枝四面垂下，自然得诸卧具。若此女系母姨姊妹，树枝不垂，强意污之，树即枯死（出《起世因本经》）。可见骨肉之间，大犯天忌，摈出孙山，未足以惩其罪也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">许兆馨（《感应篇说定》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">晋江许兆馨，戊午孝廉也。往福宁州，谒本房座师（＊明清举人、进士称其本科主考官为‘座师’），偶过尼庵，悦一少年尼，挑之不从，遂以势胁之，强污焉。次日无故发狂，嚼舌两断而死。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［按］此是花报，果在地狱。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">进香舟人（姑苏间进香者述）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">顺治初年，有夫妇进九华香，夜宿舟中，有人窥其妻美，夜半诈为夫而淫之。次早方觉，惭而缢死。夫大痛，买棺殡于道。朝礼毕，载其柩归。至家，则其妻先在焉。骇以为鬼，妇曰：‘汝送我先归耳。’夫益骇。发棺视之，则死者乃同舟人也。项上有索，如缢死状。由是远近传播，朝礼者，益加严肃。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［按］进香之人，定系信男女，报之所以速而奇也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">劝发心出世（引经十则八法二戒）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">昔世尊在祇园精舍，有四比丘，共论世间何者最苦，一言淫-欲，一言饥渴，一言嗔恚，一言惊怖，共诤不止。佛言：‘汝等所论，未究苦义，天下之苦，莫过有身。饥渴、嗔恚、色欲、怨仇，皆因有身。身者，众苦之本，祸患之源。’（出《法句经》）即如淫-欲一事，有女人之身，即爱男子；有男子之身，即爱女人。败名丧节，损福削寿，靡不由之。纵或矢贞守操，现享富贵，而享富贵时，必造恶业。一日行凶，万劫受报，所得不偿所失。即或享福之时，又修善业，直至生天，而天福一尽，复入轮回。所以经云：‘转轮圣王，王四大天下，飞行自在，福尽还作牛领中虫。’则知业缘福报，总归堕落之因；地狱天宫，尽是轮回之处。若不发出世之心，趣菩提之路，而徒屑屑焉，今日修善，明日改恶，转轮于三途八难，非所望于血性男子也。虽然，曲高者和自寡，此言可为知者道。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">如来降诞（《释迦如来谱》，此条虽无与乎戒淫，然欲为下文张本，不得不述应化原由。庶使一段大事因缘，不至泯没耳。）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">本师释迦牟尼佛，于无量劫前，已经成道。为欲救度众生故，分身无数，处处示现降生耳。即以此土释迦言之，即天竺国净饭王之太子也。未降生前，在兜率天宫，名善慧菩萨。时天竺国有圣王，名净饭王，圣后名摩耶夫人，皆过去古佛，现身为国王国母。菩萨即乘六牙白象，腾空入夫人右胁，圣母即觉身体安乐，如服甘露；智慧辩才，应时具足；诸天妙膳，自然而至。将及弥月，圣母引诸宫女游于园中，偶举右手，攀波罗叉树枝，太子于右胁忽然而生，放大光明，遍照天地。万天圣众，赞叹欢喜。地上忽涌香水二池，一冷一热，浴太子身。又虚空中九龙吐水以应之，四大天王抱持太子，忉利天王以天衣承接。尔时太子，各于方面自行七步，曰：‘天上天下，唯我独尊。’时净饭王坐宝殿上，适议国政，忽闻大臣击欢喜鼓，奏诞圣子。欲以宝辇载之入宫，毗首羯磨天化作七宝车，四大天王为之御，诸天于虚空中烧微妙香，供养太子。太子身具三十二相，八十随形好。十九出家，三十成道。此其大略之毫末也，详在大藏诸经，不可殚述。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">不染世缘（《佛本行经》及《过去因果经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">尔时净饭王，聘耶输陀罗为太子妃，具足姻礼。复增二妃，一名瞿夷，二名鹿野，即为三妃。起三宫殿，采女三千，侍御太子。第一宫采女，当于初夜；第二宫采女，当于半夜；第三宫采女，当于后夜。宫中复奏千万音乐，昼夜不绝。尔时太子恒与其妃，行住坐卧，无有世俗之意。于静夜中但修禅观，未尝与妃有夫妇之道。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">菩萨降魔（《观佛三昧海经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">魔王波旬见太子勇猛修行，欲败其道，遍集天兵，毒龙恶鬼，诣太子所，刀轮火箭，四面云集。太子入慈心三昧，不能为害。波旬大怒，复遣三女，天冠缨络、容仪晃耀，乘七宝车，安施宝帐，无量玉女各奏天乐，身中毛孔皆出妙香，至太子所，下车合掌，安详徐步，礼敬太子。手执宝器，盛天甘露，献太子，言：‘太子生时，万神侍卫，何弃天位，来此树下？我是天女，六天无双，愿以微身，奉上太子，乞遂下情。’尔时太子身心不动，但以眉间白毫旋向三女。三女自见身内：脓血洟（＊鼻涕）唾、九孔筋脉、大肠小肠、生藏熟藏，其间各有无量诸虫，宛转游戏。三女尔时即便呕吐。又见自首：一化为蛇，一化为狐，一化为狗。背上负一老母，发白面皱，犹如僵尸；胸前复抱一死小儿，六窍流脓。三女惊怖，匍匐而去。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">丑诃美女（《杂譬喻经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">佛世一婆罗门，生女端正，艳丽无双。乃悬金于外，募有能诃我女为丑者，当与之金，九十日内竟无应者。引至佛所，佛便诃言：‘此女甚丑，无有一好。’阿难白佛言：‘此女实好，而佛言恶？’佛言：‘人眼不视色，是为好眼，耳鼻舌亦尔。身不著细滑，是为好身；手不盗他财，是为好手。今此女眼视色、耳听音、鼻嗅香，身著细滑，手喜盗财，如此之者，皆不好也。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">佛破男欲（《出曜经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">拘睒弥国，有摩因提，生女端正，将诣佛所，愿给箕帚（＊作妻妾）。佛言：‘汝以女为好耶？’曰：‘从头至足，周旋观之，无不好也。’佛言：‘惑哉肉眼！吾观从头至足无一好也。汝见头上有发，发但是毛，象马之尾，亦皆尔也。发下有髑髅，髑髅是骨，屠家猪头，骨亦皆尔。头中有脑，脑者如泥，臊臭逆鼻，下之著地，莫能蹈者。目者是池，决之纯汁。鼻中有洟，口但有唾，腹藏肝肺，皆尔腥臊，肠胃膀胱，但盛屎尿。四肢手足，骨骨相拄，筋挛皮缩，但恃气息以动作之。譬如木人，机关作之，作之既讫，解剥其体，节节相离，首足狼籍。人亦如是，好在何处？’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">佛破女欲（《摩邓女经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">佛告摩邓女（＊又作摩邓伽女，淫女，曾以幻术迷惑释加牟尼佛的弟子阿难）：‘汝爱阿难何等？’女言：‘我爱阿难眼，爱阿难鼻，爱阿难口，爱阿难耳，爱阿难行步。’佛言：‘眼中但有泪、鼻中但有涕、口中但有唾、耳中但有垢、身中但有屎尿，臭处不净。其夫妻者，便有恶露；恶露中便生儿子。已有儿子，便有死亡；已有死亡，便有哭泣。于是身中，有何所益？’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">目连却妇（《禅秘要经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">长老目连，得罗汉道。本妇欲从之，盛服庄严，欲坏目连。目连即说偈言：‘汝身骨干立，皮肉相缠裹。不净内充满，无一是好物。我心如虚空，一切无所著。正使天欲来，不能染我心。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">沙弥守戒（《贤愚因缘经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">佛世安陀国有优婆塞，供养一比丘、一沙弥，日日馈膳。一日举家出门，独存十六岁幼女，容貌无双，偶忘馈膳，食时既至，比丘遣沙弥自取。女闻叩门，知为沙弥，喜而延入，倍现淫态，谓沙弥言：‘吾家财宝，其数无量。若遂我愿，当为汝妇。’沙弥自念：我有何罪，遇此恶缘。宁丧身命，终不破戒。若欲逃去，彼必牵住，路人见之，反取污辱。乃方便告云：‘汝可闭门，我入一房暂停须臾，当即如愿。’女出闭门。沙弥入室，见一剃刀，心甚欢喜，乃脱衣服，合掌跪向拘尸那城，佛涅槃处，涕泣发愿：‘我今不破佛菩萨戒及和尚戒，自舍身命，愿我世世生生，出家修道，究竟成佛。’遂自刎死，流血滂沱。其女见之，欲心顿息，大生悔恨，自断其发。父适归家，叩门不启，使人逾入，见女如是，骇问其由。女默不答，心自思惟：若以实对，甚可羞惭；若言沙弥辱我，必堕地狱，受苦无极。展转熟思，即以实告。父因入房，合掌作礼。国王闻之，礼拜赞叹，见闻者皆发菩提之心。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">抱眠罪果（《僧护经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">僧护比丘，从龙宫出，经历一处，备见种种可畏之事：殿堂壁柱，及诸器皿，皆血肉所成，火烧受苦，共有五十六事（详在经中）。内有二沙弥，眠卧相抱，猛火烧身，苦不休息。出问世尊，世尊一一答之（详在经中）。又云：‘汝见二沙弥者，是地狱人。迦叶佛时是出家人，共一被褥，相抱眠卧，故入地狱；火烧被褥中，相抱受苦，至今不息。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">业识化虫（《法句喻经》）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">佛世有清信士，供养三宝。临终之时，其妻在傍，悲伤痛苦，夫闻哀恋，即时命终，魂神不去，在妇鼻内，化作一虫。时有道人，见妇哀哭，善言劝谕。其妇尔时，涕泪交出，虫便堕地，妇见而惭，欲以脚蹈。道人急告曰：‘止止，莫杀，是汝夫君！’妇曰：‘吾夫奉经持戒，精进难及，何缘为此？’道人曰：‘因汝恩爱，临终哭泣，动其恋慕，故堕虫身。’道人为虫说法，虫闻忏悔，命终生天。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［按］临命终时，最为要紧。一念偶错，前功尽弃。慎之。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">欲海回狂集卷二<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">受持篇<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">居官门（共计十科，七十有五条，多属治国平天下之事。）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］万恶之首，实唯邪淫。况居高位，式化匪轻（＊式化：作为榜样来教化下民）。作君股肱，纳诲宜勤。为民父母，训俗须殷。敢竭刍荛（＊指草野之人），献之公庭。扩而充之，存乎其人。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">翼赞皇猷第一<br>
辅君以清心寡欲。时陈福善祸淫之理。∥不进淫书。不献美女。∥常言少置妃嫔。∥疏请禁天下编辑淫书。裁节梨园教坊（＊旧时演戏的场所）。流通三教典籍。（八条，初成主德，次尽臣道，次福及宫中，末恩流海内）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">鼓励风俗第二<br>
增修节义传。赠义夫节妇扁额，仍不许置酒高会。刊行善书。严丧中娶妻生子律。∥禁畜娼优。禁编造淫书。禁卖小说。禁写春画。禁造泥美人。禁货淫药及淫具。禁赌博。禁掠卖男女。禁赛会迎神。男女无故不入尼院。妇女不艳游。∥妾不衣帛。婢无膏沐。税沽酒。（十八条，初尚礼教，次禁嚣靡，末崇节俭）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">约束军士第三<br>
严禁奸淫虏掠。不许混入尼庵。（二条，初通禁，次特禁）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">不轻准呈状第四<br>
离人夫妇。株连尼孀。∥奸情无实。童年男女。（四条，初存厚，次原情）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">勿逮妇人第五<br>
非关大逆。事在赦前。有夫男者。∥适欲遣嫁。新婚之女。临产之妇。∥我将远出。我方醉怒。（八条，初论事，次谅情，末审己）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">勿轻逮妇人第六<br>
良时令节。酷暑严寒。事尚可迟。∥路远经宿。∥可以调和。势家所讼。未经三思。∥现在出家。多年守寡。良家之女。有孕之妇。新遭火盗。（十二条，初揆时，次度地，次量事，末观人）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">谨防物议第七<br>
不以美女幼童结权贵。不纵幕宾及子弟、亲戚、仆从，游妓馆。不于任所纳妾联姻。∥不赏花玩月。不受助淫药饵。不纳舞女歌童。不赴优觞妓席。（七条，初恐失名节，次恐损威望）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">用刑仁术第八<br>
生员犯奸，教官扑责。僧道违律，易服施刑。∥妇人有罪，著衣行杖。重罪女犯，另置一牢。（四条，初贵贱有等，次男女有别）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">毋置妾第九<br>
有子。年老。姬媵满前。已造淫业。∥家有悍妻。有俊仆。多方求子不效。∥自身显达，妻在故乡。（八条，初论理，次量势，末度情。以下通士庶）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">不敢作妾第十<br>
同姓女。儒家女。尼孀女。∥祖父之婢。（四条，初以在外者言，次以在家者言）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">居家门（共十科，一百条，多属齐家之事）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］具此须眉，号曰丈夫。一家之中，瞻我仰我，苟失其正，万事俱左。天恶淫人，如弃涕唾。邪淫之报，更仆难数。说之伤心，闻之凄楚。聊陈管见，不辞口苦。遵此居家，芳流千古。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">杜邪第一<br>
妓女不许入门。梨园不许入门。赌博挟妓者不许入门。∥师巫不许入门。药婆不许入门。货淫具者不许入门。（六条，初绝能淫之辈，次断导淫之缘）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">远嫌第二<br>
同胞兄弟，不入寝室。嫂叔相见，笑不露齿。男女五岁不同卧，十岁不同食。不互穿小衣。出嫁姊妹，不至其卧房。从堂姊妹嫂叔，不私见。服外姊妹不相见（＊服外：表示关系较疏远）。抱幼妹侄女，不裸形，不呜口。∥女子无故不见姑夫。妻之姊妹不相见。婿至外家，不进内室。妾之兄弟，不见主母。∥养媳虽幼，勿使共食。非至戚，内外不通问。非大礼，内外不通问。（十五条，初同姓，次异姓，末同异姓）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">肃闺第三<br>
家中不闻悍妇声。妇女不艳妆，不佩香囊。不观灯看戏。不窥门。少饮酒。无秽语。相敬如宾。笑不露齿。暑不袒裼。男子暑月下体重衣，女人三衣。衣服不晒外，不薰香。名刺书简，妻女不代笔。妾不近僮仆。∥奴不裸形。婢不入市。（十五条，初妻妾，次仆婢）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">家教第四<br>
对子女，夫妇不戏。∥男子过十岁，不近婢。往亲友家，勿使入内。行路教以正视。不许多饮酒。不许观灯、看戏、游春。不许习博弈、□蒱（＊□蒱：古代博戏。□，同‘樗’）、斗牌、掷骰。勿近狂徒。勿从毁谤三宝之师。使早修不净等观。使常知福善祸淫。∥幼女勿使僮仆抱。六岁以上，不出门庭。不许饮酒。不许览山歌、小说。勿学诗、画、琴、棋。常使持经念佛。教以四德三从。（十八条，初端其本，次训子，末训女）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">冠婚第五<br>
未冠不先婚。赘婿及养媳，未婚各不相见。洞房无戏谑声。∥子已冠，父节欲。子已婚，父绝欲。（五条，初夫道，次父道）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">丧祭第六<br>
三年之丧，不娶妻妾。夫妇不同寝。期之丧，夫妇仅同寝。∥父母忌日，不同寝。将忌三日，仅同寝。（五条，初丧略，次祭略）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">宴会第七<br>
不尚声乐。不酣歌狂饮。妾婢不侑觞（＊侑觞：劝酒）。∥孀妇非至戚，不邀饮，不留宿。女亲在家，卧室宜远徙。亲戚所随婢媵，卧榻不离其主母。少年女仆邀远客，必使其夫同往。（七条，初男，次女）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">远虑第八<br>
家主常早起晚睡，门户谨严。不与迎神赛会。∥子女谨朴者，婚嫁宜迟。流动者，婚嫁宜早。太幼勿联姻，勿过信媒妁。勿轻以女为养媳。有二子者丧偶勿娶，一子者宜娶妾，恐淩虐原配子女故。少年孀妇有志者守，无力者嫁。∥不畜美貌乳母。不彰艳妾名。奴婢不令同处食，同室卧。不畜艳婢。不畜俊僮。∥不藏戏文小说、美女图像、乐器。（十五条，初防意外事，次婚嫁等事，次妾媵等事，末器玩等事）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">世讳第九<br>
父子同居防聚麀。兄弟同居防乱宗。∥亲戚同居防乱姓。室女通外防闺丑。（四条，初防伦纪之坏，次防德名之损）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">御下第十<br>
宽待奴仆，常作子想，于诸媵婢，常作女想。∥妻不在家，婢媵不卧寝室。脱靴帽、换衣服，勿用婢。洗男子溺器，不用婢。奴仆早婚配。新婚者不远遣。婢媵父母备价来赎，速还其券。家生女，听仆遣嫁。奴婢通奸宜远逐之，勿酷毒拷掠。骂奴婢，不及其父母妻室，彼若骂他人，亦严禁之。（十条，初总言称心之厚，次备到政宽）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">广戒门（共十科，一百二十条，多属修身正心之事）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］诸恶莫作，众善奉行。阿难此语，苦口叮咛。载于《阿含》，《增益》之经。吾述‘广戒’，本此菩心。莫谓人微，其言亦轻。凡百君子，洗耳来听。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">守身第一<br>
不敢以父母之遗体，陨节败名，令人不齿。不敢以父母之遗体，少年斫丧，多病早夭。∥不敢以父母之遗体，显犯王法，身投宪网。∥不敢以父母之遗体，上干天谴，福禄俱消。不敢以父母之遗体，造绝嗣因，斩焉无后。（五条，初以名寿言，次以国法言，末以果报言）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">摄心第二<br>
务绝爱心。贪心。骄心。侈肆心。逸乐心。妒忌心。怙恶心。迷恋心。随逐心。退惰心。∥常发慈心。悲心。恕心。智慧心。厌恶心。羞愧心。恐惧心。忏悔心。坚固心。出世心。（二十条，初去妄，次存诚）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">言语第三<br>
与女人言，不现情欲相，不谈夫妻胎产事。不传闺门语。不破人婚姻。不代人作伐（作伐：作媒）。不介绍买婢妾。不以秽语骂仇家。不出风流绮语。∥乍见游女，不以告人。不言某处剧戏。不说女人贞淫好丑。不论服饰妍媸。不言某家有贤女、长女、美女。不问某家妇有孕与否。不赞叹淫书。常言善恶必有报应。常言死后神明不灭。（十六条，初自积阴功，次断人邪念）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">文艺第四<br>
多阅内典。少撰诗赋。∥见诗书所载节妇，常起敬心。所载美女，不起染心。于苟且事，不起随喜心。贺祖父、伯叔、兄弟、姊妹毕姻诗文，不低回涵泳。∥常善著书。不评阅传奇事。著节妇传，不称其貌。不翻贞节事案。不流通妇女诗文。篡修史册，遇导淫之事，痛加删削，诽谤僧尼者，尤甚。（十二条，初预养善心，次防微杜渐，末志存利益）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">出外第五<br>
不往茶轩酒肆。不赴娼优席。不游春。不观审录奸情事。∥不宿孀妇家。访友不默入中堂。不窥内室。不抱他家女孩。不与婢妇言笑。∥见妇人不有意整容。不揣度是何人妻女，嫁否、孕否、贤否。见妇人衣服簪珥，不念是何人物。对他家亡妇像，不注目视，不念其妍媸。见人类异类行欲，心不随喜。∥与男子同被，不解下衣。不同浴同厕。（十六条，初慎所往，次绝嫌疑，次清念虑，末修容止）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">相与第六<br>
毁谤三宝者勿友。编撰淫书者勿友。谈论闺门者勿友。亲狎妓童者勿友。好酒赌博者勿友。∥常劝人归依三宝。流通善书。深信因果。持不二色戒。修不净观法。（十条，初择友，次忠告）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">时令忌第七<br>
佛降生日。成道日。天地交会。国忌。三光之下。雷电风雨。六斋十斋日。三元五腊日。八王日。大寒大暑。∥父母诞忌。夫妇诞日。（十二条，初公戒，次私戒）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">胎产忌第八<br>
孕妇不绝房事，子殇于痘。劳形者，子女患惊。劳神者，子女患淫。服热药者，子女患疮，常多血证。起居轻佻，子女形体不正。孕妇饮酒，子女淫佚。精气损耗，子女怯弱。∥产后行欲，夫妇痨伤。（八条，初胎前，次产后）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">妻妾忌第九<br>
非地。非道。怀娠。产未四月。抱儿。乳儿。病。其父母诞忌。∥作他女想，父母之媳想。（十条，初身孽，次意孽）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">杂录第十<br>
见妇人，目不逆送，不出秽语。不同妇女乘凉。不往观迎亲者。不惧内。不虐内。小溺不视下。不故意出精。∥拭去市井中所粘助淫方。过尼孀墙下，不小溺。遥见妇女不小溺。暗不裸形。（十一条，初绝鄙薄态，次存长厚心）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">灭罪门（共七科，六十条，多属诚意之事）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］光阴如箭，日月如流，业报一至，欲避无由。乘此康健，勇猛回头。六根不动，八苦齐休。（＊八苦：即生苦、老苦、病苦、死苦、爱别离苦、怨憎会苦、求不得苦、五阴炽盛苦）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">亲近三宝第一<br>
参究禅学。常修净土。∥绍隆佛种。庄严佛像。修造殿宇。∥流通经典。持诵神咒。∥常参访大德高僧，四事供养。勿念僧尼过。∥居官常护法。（十条，初总归，次佛宝，次法宝，次僧宝，末总结）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">发宏誓愿第二<br>
众生无边誓愿度。∥烦恼无尽誓愿断，法门无量誓愿学。∥佛道无上誓愿成。（四条，初悲心，次智心，末圆满心）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">忏除业障第三<br>
忏悔无始已来，邪淫六亲尊长之罪。忏悔邪淫出家四众之罪。忏悔邪淫朋友妻妾之罪。忏悔邪淫奴仆婢媵之罪。忏悔邪淫歌童妓女之罪。忏悔邪淫神女仙姑之罪。忏悔邪淫天龙八部之罪。忏悔邪淫鬼魅妖狐之罪。忏悔邪淫饿鬼畜生之罪。如是一切罪垢愿乞消灭。∥又代宿世今生父母六亲忏悔。又代国王师长忏悔。又代比丘、比丘尼、优婆塞、优婆夷忏悔。又代朋友知识忏悔。又代无量劫来债主怨家忏悔。又代地狱饿鬼畜生忏悔。又代刀兵饥馑疾疫众生忏悔。又代诸天诸仙忏悔。又代尽虚空遍法界一切苦恼有情忏悔。如是一切罪垢，愿乞消灭。（二十条，初自忏，次代忏）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">修福利人第四<br>
施戒淫书。取人淫书付火。∥保全妇女节。∥助赀嫁女。代赎良家女。收养儿。施胎产良方。（七条，初布施智慧，次布施声名，末布施财帛）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">现在觉悟第五<br>
见妻妾产育，受诸苦恼，当作累他想，默念佛号，愿其世世不受女身，往生佛国。见子女疾苦，及诸产育，亦当作累他想，度脱想。见婢媵怀抱儿女，亦当作累他想，度脱想。∥遥想数世后子孙，代代娶妻，代代嫁女，代代产育，代代生死，亦当作累他想，度脱想。（四条，初因见生觉，次因想生觉）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">随喜功德第六<br>
见贞节事。见贫女长女得嫁。见人夫妇复合。见善书。∥见人离欲出家，皆当赞成，助之欢喜。（五条，初世间功德，次出世间功德）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">罪灭之相第七<br>
忽然不想欲事。忽然觉女身污秽。忽然厌恶娼优。忽然欲毁淫词小说。∥忽然发慈悲心。忽然信因果。忽然肯布施。忽然尊信三宝。忽然自知将来必死。忽然厌恶此身，发出世之想。（十条，初专以淫见，次不专以淫见）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">经要门（经分四科，二十四条，多属格物致知之事）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］我闻在昔，鸠摩罗什，临灭度时，矢天誓曰：‘余译经典，字字诚实。苟有虚言，舌当腐出。’及至茶毗，万人目击，舌独不坏，如莲之赤。三藏真言，有此威力。天宫龙宫，宝而弗失。供以香花，浮屠万级（＊浮屠：佛塔）。痛彼凡夫，有目不识。觌面错过，尤堪叹惜。我今盥手，敬录数笔。拜登梨枣（＊梨枣：旧时刻书多用梨木或枣木，因以‘梨枣’指代书版），流通万邑。共斩淫魔，遗世独立。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">菩萨诃欲分第一<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《大宝积经》云：‘菩萨观诸众生，愚痴颠倒，耽嗜淫-欲，于母姊妹，尚生陵逼，况复其余？观是事已，作是念言：苦哉世间，此等众生，曾处母胎，卧息停止。生由产门，如何无耻。共行斯事，极可怜悯。堕于地狱畜生阎罗鬼趣，无暂停息。譬如生盲，群狗逼逐，临大坑涧。彼诸众生，亦复如是。譬如圂猪，行处粪秽，兼又食啖，初无厌恶。彼诸众生，亦复如是。我当为彼宣说妙法，令其永断诸欲烦恼。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《月上女经》云：‘汝等昔或作我父，我或与汝昔为母，互作父母及兄弟，云何于此生欲心？我或往昔杀汝等，汝等或复杀我来，各作怨仇互相杀，云何于此生欲想？’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《智度论》云：‘菩萨观诸衰中，女衰最重。刀、火、雷、电、霹雳、怨家、毒蛇之属，犹可暂近。女人悭妒、嗔谄、妖秽、斗诤、贪嫉，不可亲近。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《增一阿含经》云：‘莫与女交通，亦莫共言语。有能远离者，则离于八难（＊见闻佛法有障碍的八难处，即地狱、饿鬼、畜生、北俱卢洲、无想天、盲聋喑哑、世智辩聪、佛前佛后）。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《长阿含经》云：‘阿难白佛言：佛灭度后，诸女人辈，来受诲者，当如之何？佛言：莫与相见。阿难又白：设相见时，当如之何？佛言：莫与共语。阿难又白：设与语者，当如之何？佛言：当自检心。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《密严经》云：‘男女相耽爱，精血共和合，如虫生臭泥，此中生亦尔。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">（上共六章。首二，悲悯一切。三四五，断绝淫根。末，斥其不净以结之）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">邪淫罪报分第二<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《法苑珠林》云：‘佛言邪淫有十罪：一者常虑彼夫所杀；二者夫妇不睦；三者恶增善减；四者妻子孤寡；五者财产日耗；六者恶事常被人疑；七者亲友诽谤；八者广结怨家；九者死入地狱；十者报尽为男，妻不贞洁，报尽为女，多人共一夫。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《八师经》云：‘邪淫犯人妇女，或为夫主所获，临时得殃，祸及门族。或为王法收捕，酷毒掠治；地狱畜生，次第而受；纵得为人，闺门淫乱。吾见是故，不敢复淫。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《萨遮尼干子经》云：‘自妻不知足，好淫他人妇，是人无惭愧，受苦常无乐。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《优婆塞戒经》云：‘若于非时、非处、非女、处女，若属自身，是名邪淫。若属自身，而作他想；属他之人，而作自想，亦名邪淫。如是邪淫，亦有轻重，从重烦恼，则得重罪；从轻烦恼，则得轻罪。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《涅槃经》云：‘菩萨虽不与女人和合，然见男女随逐，便生贪著，即名毁破净戒。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《造像功德经》云：‘佛告弥勒，有四种因缘，令诸男子受黄门身：一者残害他形，乃至畜生；二者于持戒沙门，嗔笑毁谤；三者情多贪欲，故心犯戒；四者亲近犯戒人，复劝他犯。若有男子，先行此事，后起信心，造佛形像，不受斯报。复有四种业，能令丈夫受二形身：一者于尊敬所，而有烝秽；二者于男子身，非处染著；三者即于自身而行欲事；四者炫卖女色（＊炫：炫耀），而与他人。若有众生，曾行此事，深自悔责，造佛形像，不受此身。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">（上共六章。首二三，以恶人言；四，以善人言；五，以出家人言；末，劝其忏悔）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">戒淫功德分第三<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《七佛灭罪经》云：‘受持淫戒，有五善神侍卫：一名贞洁，二名无欲，三名净洁，四名无染，五名荡涤。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《佛般泥洹经》云：‘佛告柰女不邪淫者，有五增福：一多人称誉，二不畏县官，三身得安隐，四死生天上，五从立清净，得泥洹道。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《戒德香经》云：‘不淫佚者，不犯他妻，所在化生莲花之中。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《楞严经》云：‘若诸世界六道众生，其心不淫，则不随其生死相续。汝修三昧，本出尘劳，淫心不除，尘不可出。纵有多智禅定现前，若不断淫，必落魔道。必使淫机身心俱断，断性亦无。于佛菩提，斯可希冀。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《提谓经》云：‘年三长斋月，月六斋日，三光之下，及八王日，并须忌之。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《禅要诃欲经》云：‘行者求道，持戒修定，应除六欲：所谓色欲、形容欲、威仪欲、言声欲、细滑欲、人相欲，著上诸欲，令观可恶不净之相。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">（上共六章。首二，言众福归集。三四，言出离生死。五六，示以戒之之法）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">警悟在俗分第四<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《菩萨诃色欲法》云：‘女色者，世间之枷锁，凡夫恋著，不能自拔。女色者，世间之重患，凡夫困之，至死不免。女色者，世间之衰祸，凡夫遭之，无厄不至。行者既得舍之，若复顾念，是为从狱得出，还复思入；从狂得正，而复乐之。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">又云：‘女人之相，其言如蜜，其心如毒。譬如渊停澄镜，而蛟龙居之；金山宝窟，而师子处之。室家不和，妇人之由；毁宗败族，妇人之罪。实是阴贼，灭人慧明。譬如高罗，群鸟落之，不能奋飞。又如密网，众鱼投之，刳肠俎几。是以智者知而远之，不为此物之所惑也。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《大宝积经》云：‘当知妇人，是众苦本，是障碍本，是杀害本，是系缚本，是怨对本，是生盲本。当知妇人，灭圣慧眼。当知妇人，是热铁花，散布于地，足蹈其上。’又云：‘何因缘故，名为妇人？所言妇者，名加重担，能令众生，负于重担，遍周行故。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">又云：‘我观一切千世界中，众生大怨，无过妻妾女色诸欲。于女色等，所缠缚故，于诸善法，多生障碍。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《四十二章经》云：‘人系于妻子舍宅，甚于牢狱。牢狱有散释之期，妻子无远离之念。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《道行般若经》云：‘在家者，与妇人相见，心不喜乐，常怀恐怖。譬如有人，行大荒泽中，心畏盗贼。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">（上共六章。首二三，统论女色之害。四五，言众生被其所缚。末，动其畏惧之心。以后皆入观想法门，工夫尤为深细，必须澄心默照，至于纯熟，方能永断淫根。）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">胎狱观（音贯，后同。此观成时，了悟胞胎种种惨状，是为原始息淫方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］父母未生前，面目将何在？只为投胎时，见欲生贪爱。淫心才一起，忽被精血盖。从此十月中，次第还宿债。母啖热食时，如受镬汤溉。母饮冷水时，若卧寒冰块。腹中当饱满，顶上悬铁袋。五内若饥虚，空洞无依赖。当其临产育，母危父惊骇。眷属绕床前，叩首呼天拜。身在两山中，遥遥难出外。蓐母牵其头，握之如引带。细皮触著手，刀剑无能赛。放声忽大哭，痛苦不可耐。旁人不识此，鼓掌皆称快。岂知称快人，当年亦此态。清夜一思量，咄咄真堪怪。此言非臆说，《五王经》所载。凡夫贪爱欲，生生常困惫。无量无边劫，曾见何人代。欲破烦恼军，智者擒其帅。主帅是淫魔，魔死余兵败。更将胎形惨，屈指陈其概。珍重世间人，可一不可再。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《修行道地经》云：‘胎成七日，初不增减。二七日如薄酪；三七日如生酪；四七日如熟酪；五七日如生酥；六七日如瘜肉（＊瘜肉：隐于身内的寄肉、瘤肿）；七七日如段肉；八七日其坚如坯；九七日变五泡、两肘、两髀及项；十七日续生五泡、两手腕、两足腕及头；十一七日，复生二十六泡、十手指、十足指、及眼耳鼻口；十二七日泡相成就；十三七日，现腹相；十四七日生五藏；十五七日生大肠；十六七日生小肠；十七七日有胃处；十八七日生二藏；十九七日生手掌足趺臂节；二十七日，生阴脐颐乳；二十一七日有三百柔软骨，如初生瓠；二十二七日如未熟瓠；二十三七日坚如胡桃；二十四七日生一百筋；二十五七日生七千脉，尚未具成；二十六七日，成如藕丝；二十七七日有三百六十三筋；二十八七日始生肌肤；二十九七日肌肉稍厚；三十七日方有皮像；三十一七日皮转厚坚；三十二七日皮革转成；三十三七日耳鼻肩指膝节成；三十四七日生九十九万毛发孔，犹尚未成；三十五七日毛孔具足；三十六七日爪甲成就；三十七七日母腹中有风起，通其七窍；三十八七日随其宿世善恶，分香臭二种风，以定容貌骨节贵贱。是时不满九月，仅余四日，过四日后，风吹儿体，令其倒悬，头向产门。其有福者，自谓吾投浴池，或堕香花之所。其无福者，自谓或堕高岩，或悬剑树，愁忧不乐。出胎之时，如山合体，受苦无量。由是迷愦，不识去来。儿既长大，适得谷气，其体即生八十种虫（详在后观）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">虫寓观（此观成时，备见此身诸虫猥集，是为初开不净方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］秽哉血肉躯，无量诸虫聚。潜伏四大中，其形甚微细。凡夫不觉知，天眼方能觑。静心一返观，男女真儿戏。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《正法念处经》云：‘髑髅内有二种虫，游行骨内，常食此脑。复有放逸虫，住顶上，令人疾病。复有发虫，住骨外，常食发根。复有耳虫，食耳中肉。复有鼻虫，食鼻中肉。复有脂虫，住脂中，嗔则令人头痛。复有食涎虫，住舌根，嗔则令人口燥。复有醉味虫，住舌端，得美食则昏醉，粗食则萎弱。复有虫名六味，彼嗜此味，我亦嗜此。复有牙根虫，住齿内，嗔则令人牙痛。复有四种虫，住咽喉中，令人食时津唾杂乱，咽之入喉，与脑涎合，或生呕吐。复有虫名抒气，嗔则咽喉闭塞。复有二种续虫，生支节间，令人脉痛。复有肿虫，住身内，其虫饮血，自然肿起。复有嗜睡虫，住周身，疲极归心，人则睡眠。复有十种虫，行于肝肺，令人得病。复有二十种虫，行于骨髓，食人精液，欲火常炽。复有二十种虫，行于阴处，令人消瘦多嗔，下体常臭。复有十种虫，行于屎溺，形色臭恶，或令人泻，或令闭塞。（以上八十种虫，俱有名状，详在经文，繁不尽述）</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">不净观（此观成时，顿觉男女精血污秽，是为对治淫关方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］世间苦恼事，皆从爱欲生，爱心不能断，对色已消魂。水从骨内出，火自眼中腾，心雄胆已泼，业重障还深。平时顾礼义，或复爱声名。到此霎时间，廉耻安足论？鬼神且不畏，名教岂能绳？茫茫一浊世，狱讼渐繁兴。圣贤垂训戒，纸上亦空存。幸有如来教，大开甘露门。示以不净观，欲火化为冰。纵有天仙女，还同癞乞形。何况凡间妇，本是革囊成。不用谈因果，不用设严刑，见此众秽具，淫魔不敢争。此观得成就，拔去爱淫根。我从昔年来，亦复似摩登。多方用强制，对境还复萌。作此观想后，欲念顿然轻。今日稍觉悟，归戴大慈尊。誓于未来世，扫尽魔王军。分身无量刹，普利诸有情。冰庵张夫子，诲我尝谆谆。其言修观法，譬之学庖丁。疱丁技成后，不见全牛身。用刀十九载，犹如新发硎。我此降魔剑，百炼已成金。斩尽妖容鬼，目内无全人。西施接膝坐，唯见骨缠筋。三十六种物，色秽气膻腥。坐怀即是乱，不复慕展禽（＊展禽：即柳下惠，不好女色，坐怀不乱）。爰述为俚句，朴陋不堪吟。但使文义畅，牧竖亦能听。听后转相化，永断爱河津。法_轮时时转，浊世皎然清。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">男女总相第一　　静观一切凡夫，皆从情欲生，是种子不净。本精血和合，是受生不净。住腹中生藏之下，熟藏之上，是居处不净。在胎惟饮母血，是所食不净。十月满足，从产门出，是初生不净。身内脓血，九窍常流，是举体不净。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">女根垢相第二 　《大威德陀罗尼经》云：‘佛告阿难：当知妇人，有五蛆虫户，而丈夫无此。其五蛆虫，在二道中，其一虫户，有八十虫，两头有口，悉如针锋。彼之蛆虫，常恼彼女而食啖之，令其动作。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">女腹垢相第三　　《禅秘要经》云：‘若行者贪淫风动，昼夜思欲，如救头然，当疾治之。治之之法，先观子藏。子藏者，在生藏之下，熟藏之上，有九十九重膜，如死猪胞，满盛恶露，形若马肠。上圆下尖，直至产门。中有一千九百细节，如芭蕉叶纹。八万户虫，周匝围绕，人饮水时，散布四百四脉，诸虫食之，即吐败脓，其色如血。复有细虫，游戏其内，积之一月，无可容受。所以女人必有经水。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">男躯垢相第四　　又云：‘男子周身四百四脉，皆从眼根布散。流注诸肠，生藏之下，熟藏之上，于其两边，盛青色脓，如野猪精，臭恶难近。至阴藏处，分为三支，如芭蕉叶纹，有一千二百脉，一一脉中皆有风虫，细于秋毫。风虫之外，有筋色虫，七万八千，围绕如环。眼触于色，风动于心，心根一动，四百四脉皆动，八万户虫，一时张口，眼出诸泪，其色青白，化成为精，从小便出。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">总结观力第五　　佛告舍利弗：‘若有四众，著惭愧衣，服惭愧药，欲求解脱者，当学此法，如饮甘露。想前子藏，乃至女根及男子身内诸虫，张口竖耳，嗔目吐脓。静气数息，一一观之，如掌上螺纹。闭目开目，了了皆见。此观成已，欲火自息。纵见天子天女，犹如癞人。自身他身，乃及欲界众生，亦复如是。若服此药，是大丈夫，天人之师。不为恩爱大河之所漂没。当知是人，未出生死，其身香洁，如优钵罗（＊即青莲花），人中香象，龙王力士，摩醯首罗（＊大自在天），所不能及。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">决定劝修第六　　《禅要诃欲经》云：‘如囚在狱，四顾牢密。唯有厕孔，更无异路。如人中毒，惟粪能治，更无余药。思惟是已，谛观不净。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">四觉观（此观成时，深知彼我同具陋质，是为随境除贪方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］凡夫淫-欲念，世世常迁徙。宿生为女时，见男便欢喜。今世得为男，又爱女人体。随在觉其污，爱从何处起？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">睡起生觉第一　　默想清晨睡起，两眼朦胧，未经盥漱，此时满口粘腻，舌黄堆积，甚是污秽。当念绝世娇姿，纵具樱桃美口，而脂粉未傅之先，其态亦当尔尔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">醉后生觉第二　　默想饮酒过度，五内翻腾，明晨忽然大呕，尽吐腹中未消之物，饿犬嗅之摇尾而退。当念佳人细酌，玉女轻餐，而杯盘狼籍之时，腹内亦当尔尔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">病时生觉第三　　默想卧病以后，面目黧黑，形容枯槁。又或疮痈腐溃，脓血交流，臭不可近。当念国色芳容，纵或年华少艾，而疾苦缠身之日，形状亦当尔尔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">见厕生觉第四　　默想通衢大厕，屎尿停积，白蜡青蝇，处处缭绕。当念千娇百媚之姿，任彼香汤浴体，龙麝熏身，而饮食消融之后，所化亦当尔尔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">九想观（此观成时，方悟身后无量凄惨，是为返终绝爱方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］人想死亡日，欲火顿清凉。愚人若闻此，愁眉叹不祥。究竟百年后，同入烬毁场。菩萨九想观，苦海大津梁。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">新死想第一　　静观初死之人，正直仰卧，寒气彻骨，一无所知。当念我贪财恋色之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">青瘀想第二<br>
静观未敛骸尸，一日至七日，黑气腾溢，转成青紫，甚可畏惧。当念我如花美貌之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">脓血想第三<br>
静观死人初烂，肉腐成脓，势将溃下，肠胃消糜。当念我风流俊雅之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">绛汁想第四<br>
静观腐烂之尸，停积既久，黄水流出，臭不可闻。当念我肌肤香洁之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">虫啖想第五<br>
静观积久腐尸，遍体生虫，处处钻啮，骨节之内，皆如蜂窠。当念我鸾俦凤侣之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">筋缠想第六<br>
静观腐尸，皮肉钻尽，止有筋连在骨，如绳束薪，得以不散。当念我偷香窃玉之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">骨散想第七<br>
静观死尸，筋已烂坏，骨节纵横，不在一处。当念我崇高富贵之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">烧焦想第八<br>
静观死尸被火所烧，焦缩在地，或熟或生，不堪目击。当念我文章盖世之身，将来或亦如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">枯骨想第九<br>
静观破冢弃骨，日暴雨侵，其色转白，或复黄朽，人兽践踏。当念我韶光易迈之身，将来亦必如是，则淫心淡矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">引经策发第十<br>
《涅槃经》云：‘菩萨修于死想，观是寿命，常为无量怨仇所绕，念念损灭，无有增长。犹山瀑水，不得停住；亦如朝露，势不久停；如囚趣市，步步近死；如牵牛羊，诣于屠所。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">轮回观（此观成时，便见六道生死形相，是为智破邪缘方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］识离此形躯，其名曰中阴，一入胞胎后，此相忽然隐。譬之暗中灯，灯灭还晦冥。六道十七相，智者宜观省。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">人死生天相第一<br>
《正法念处经》云：‘若人中死，生于天上，则见细软白毯，垂而欲坠。复见园林华池，歌舞嬉笑。次闻香气乐音。眷属哭泣，以福业故，自然不闻。不复忆念，即生天上。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阎浮提死生郁单越（＊即北俱卢洲）相第二　　其中阴身，则见细软赤毯，遂起贪心，以手揽之，亲族咸谓两手摸空。次见青莲华池，鹅鸭鸳鸯充满，入中游戏。从华池出，即见父母欲染不净。以颠倒故，见其父身是雄鹅，母为雌鹅。若当为男，自见其身，如雄鹅形，于父生嗔，于母生爱。若当为女，自见其身，如雌鹅形，于父生爱，于母生嗔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阎浮提死生瞿陀尼（＊即西牛货洲）相第三　　其中阴身则见黄毯缭绕，屋宇皆成金色。见身若牛，父如特牛（特牛，父也），母如乳牛，嗔爱二心，亦复如是。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阎浮提死生弗婆提（＊即东胜神洲）相第四　　其人临终，则见一切皆青，悬青毯相，恐青毯坠，以手遮之，若有所畏。男女和合，皆作马形，男如骏马，女如草马。亦以嗔爱，分为男女。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">郁单越下品生天相第五　　临终时，见上妙花香，心生爱著，欲升大树，作是念已，即便升之。乃是升于须弥，遂见天世界，花果庄严。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">郁单越中品生天相第六　　终时见池中莲花，众蜂围绕。升此莲花，乘空而飞。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">郁单越上品生天相第七　　终时见胜妙堂，庄严殊特。升此堂已，即为其中天子。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">郁单越生天复有一相第八　　终时见园林游戏之处，心不浊乱，以清净心，即升宫殿。见诸天众，游空而行。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">瞿陀尼生天相第九　　终时见大池水，神识随流，浮至彼岸。见诸天女，近前抱之，即生天上。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">弗婆提生天相第十<br>
终时见殿堂殊胜，心生欢喜。于殿堂外，见诸天人，与天女游戏，犹如睡觉，即生天上。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">饿鬼业尽生天相第十一<br>
　终时不患饥渴，见饮食，唯以目视，见可乐，即便往趣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">畜生业尽生天相第十二<br>
　临终即见光明，痴心薄少，智慧渐开，可乐即便往趣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">地狱业尽生天相第十三<br>
　是时狱卒打之，随打即死。若置铁函铜釜，置已即死。若为铁鸟恶兽所啖，啖已即死，不复更生。忽于空中，见歌舞戏笑，香风触身，即得生天。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">人死还生人中相第十四<br>
　临终见大石山，欲坠其上，以手遮之。又见此山如白毯，即升此毯。升已，乃是赤毯。次第复见光明，于中见有男女会合，若男子生，自见其身与母交会，谓父妨碍。女人反此。蓦尔中阴相灭，即便入胎。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">天上命终还生天上相第十五<br>
　其天命终，不失己身庄严之具，亦无余天。坐其本处，从下天生上天，则有可爱胜相。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">上天命终生下天相第十六<br>
　见园林池，皆不如前，饥渴苦恼，渴仰欲得，即便往生。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">弗婆提瞿陀尼彼此互生相第十七<br>
　临终见暗窟中，有赤电光，下垂如幡，以手接之，缘幡入窟，受中阴身。或见二牛，或见二马，如前不异（入地狱者，亦各有相，载《观佛三昧经》，文繁不述）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">天欲观（此观成时，识得天福轻重缘由，是为因他觉悟方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］骇矣娑婆国，无一不爱色。上自诸天仙，下至于蚤虱。凡有形识者，皆被业波汩。但其轻重间，不啻天渊隔。福重欲斯衰，孽重情偏迫。观彼聚淫犬，贪心何太赫。腥臊一牝驹，群雄爱彻骨。强者踞其肩，弱者绕其侧。已遂斯愿者，扬扬独自得，拖舌靡两耳，惭愧全不识。蓦有狠心人，大杖殴其脊。一片好恩情，俄倾丧魂魄。天上视人间，其理亦可格。更超天外者，如来大威德。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">四王天忉利天第一<br>
《楼炭正法经》云：‘四王忉利行欲之时，男女形交，同于世人，而不泄精。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">夜摩天第二<br>
夜摩天上，喜相抱持，或但执手而为究竟。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">兜率天第三<br>
兜率陀天，意嬉笑语，即为究竟，不待相抱。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">化乐天第四<br>
化乐天中，共相瞻视，即为究竟，不待笑语。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">他化自在天第五<br>
他化天中，但闻语声，或闻香气，即为究竟，不待瞻视。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">因缘观（此观成时，洞彻三世烦恼根本，是为爱水穷源方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］众生畏苦果，菩萨断恶因。恶因既已断，苦果自难侵。譬如猛师子，利镞中其缨，急向发的处，四顾遍追寻。追寻啖之后，猎户尽潜形。犬若遭人击，但向棒头鸣。一智一愚蠢，不啻径与庭。又如止汤沸，爨者去其薪。十二因缘内，首恶在无明。各各加趺坐（＊跏趺坐），听讲《法华经》。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">《法华经》云：‘无明缘行（无明者，宿世烦恼痴暗，无所明了也。缘，由也。行者，宿世所造之业也。合而言之，谓宿世因一念无明，所以造业），行缘识（识者，谓初起妄念，欲托母胎也），识缘名色（名色者，从初托胎后，诸根成形也），名色缘六入（有此六根，将来必入六尘，故云六入），六入缘触（触者，出胎后三四岁时，对尘无知，故仅名触），触缘受（受者，由五六岁，至十二三，能领纳前境也），受缘爱（爱者，从十四五至十八九，贪著声色，即起爱心也），爱缘取，（取者，从二十岁后，贪欲转盛，驰求不息也），取缘有（有者，有漏之因，既著善恶境界，未来当生三有也）　有缘生（生者谓未来五蕴之身，生于六道也），生缘老死忧悲苦恼（老死者，谓未来之身，老而复死也）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">无明灭，则行灭；行灭，则识灭；识灭，则名色灭；名色灭，则六入灭；六入灭；则触灭；触灭，则受灭；受灭，则爱灭；爱灭，则取灭；取灭，则有灭；有灭，则生灭；生灭，则老死忧悲苦恼灭（过去无明，即现在爱取。若观一切无常，破灭现在爱取，则过去无明亦破。简要之至者也）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">解脱观（此观成时，必然诸罪消灭，莲华化生，是为断生死流，立菩提岸方便门）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［发明］修行无别法，出世为究竟。出世有多途，净土为捷径。述此观想法，言言宗大乘。托质上品莲，戒淫之事尽。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">戒淫之士，清晨盥漱既毕，著清净衣，焚香顶礼三宝。向西趺坐，先想自身顶上，有梵书□字（即□字）。遍有赤光，初如赤珠，次如满月。变成三角火轮，从头至足，烧尽自身，并烧一城一国。遍阎浮提，及三天下，如是渐广。至十方界，纵有重罪，此字烧已，渐得消除。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想梵书一□字（即阿字），生成自身，及一切众生，皆作金刚不坏之体。自身在西方极乐世界，七宝池内，千叶莲花之中，花尚未开。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想自心如月轮，于月轮中，有一梵书□字（即唵字）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想莲花忽然开敷，团圆十二由旬，阎浮檀金为茎，白银为叶，金刚为须，甄叔迦宝为台，种种庄严，不可具说。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想花开时，忽见阿弥陀佛，坐大宝莲花座上，其花八万四千叶，一一叶，八万四千脉；一一脉，八万四千色；一一色，八万四千光。佛身如百千万亿夜摩天阎浮檀金色，高无量由旬，眉间白毫，右旋宛转，如五须弥山。佛眼如四大海水，青白分明。身诸毛孔，演出光明，彼佛圆光，如百亿三千大千世界。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想一大宝莲花座，在佛左边，观世音菩萨跏趺其上。身紫金色，顶上摩尼宝，以为天冠。微妙光明，以为缨络。手掌作五百亿杂莲花色，一一指端，有八万四千画，皆出种种光明。举足下足，有千辐轮相，自然化成五百亿光明台。其余身相，如佛无异。唯顶上肉髻，及无见顶相，不及世尊。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想一大宝莲花座，在佛右边，大势至菩萨，跏趺其上。身量大小，如观世音，圆光面各百二十五由旬，照二百五十由旬。菩萨天冠中，有五百宝花，普现一切佛事。常以宝手，接引念佛众生。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想琉璃地上，黄金绳界道，楼阁千万，百宝合成。或浮虚空，或停宝地，无量乐器，皆出妙音。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想宝树皆七重行列，具足七宝花果。一一花果，作异宝色，琉璃色中出金色光；琉璃色中，出红色光；玛瑙色中，出砗磲光；砗磲色中，出绿珍珠光。珊瑚琥珀一切众宝，以为映饰，妙真珠网，弥覆其上。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想七宝池中，八功德水，皆妙宝所成。其宝柔软，从如意珠王生，分十四支。一一支，作七宝色，黄金为渠，渠下皆以杂色金刚为底沙。一一水中，有六十亿七宝莲花，一一莲花，团圆正等，十二由旬。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想自身，见佛菩萨，踊跃欢喜，乘空而行。到佛菩萨所，头面顶礼，烧无价名香，散无价宝花，作无量天乐，放无量宝云，供养阿弥陀佛，并二大士。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想自身供养之后，于佛菩萨前，作大忏悔，誓度十方一切众生。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想极乐国土，一一宝树，一一楼阁，一一宫殿，皆有一佛二菩萨，跏趺端坐。自身化无量身，一一佛菩萨前，各各如前供养，如前忏悔发愿。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">次想自身还至从前花上，端然趺坐，一心观阿弥陀佛眉间白毫相光，湛然而住。若妄想起时，但作莲花开想合想，妄念自息。若分别心起，但想一梵书□字（即洒字），即成无分别。若执著心起，但想一梵书□字（即含字），即得空诸执著。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">（观法详在《十六观经》，兹因限于卷帙，不能备举。故将《大阿弥陀经》、《观经疏钞》、《显密圆通》、《准提》、《净业》等书，参酌会通，定撮要数则。庶使初入法门者，易于修持，或未始非一心三观之少助耳。信心之士，取《十六观经》详览，使观法不背佛言，方不堕入魔境。至若观观成熟，净境现前，虽天宫之乐，犹不屑受，岂特区区防淫节欲。为下根说法而已哉）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">欲海回狂集卷三</font></p><p style="line-height: 30px; text-indent: 2em; text-align: left;"><font color="#333399">决疑论<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">统论淫业类（八问八答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］太极生两仪，两仪生四象，而人类兴焉，则男女形体，实天地所生也。天地既生男女，又恶男女之事，是诚何故？［答］男子有室，女子有家，父母大愿也。若不待父母之命，钻穴逾墙，则又恶之贱之。父母既尔，天地亦然。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］天地以生物为心，男女之道，生生之本也。苟其恶之，生生之理安在？［答］生物为心者，盖言慈心不害耳。非以生育之多为贵也。天道若贵生育，则鸡犬猪羊，一乳数子，鱼虾之卵，累百盈千，较之人类，岂不更合天心耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］上帝既恶邪淫，当使世人皆生一类形相，壮年自然生育，则邪淫之本断矣，何为计不出此？［答］吉凶祸福之柄，虽天实司之，然不过因物付物耳，初无私意于其间也。况男女之相，皆随其宿世之心所造，天既不能强天下之男女，皆出于一心，又安能强天下之男女，皆出于一相哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］男女之事，世人最秘。天地鬼神，焉能一一知之？［答］法界与心，原非二物，自心既知，十方世界悉知，岂特天地鬼神而已乎？水清而月现，鼠腐而虫生，何不细参其理？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］杀生者，令彼痛苦；窃盗者，令彼贫穷。其受罪报，固不待言。至于淫-欲，彼此皆悦，庸何伤哉？［答］彼此则皆悦矣。试问其夫见之，亦悦乎？其父母兄弟见之，亦悦乎？天地鬼神见之，亦悦乎？则悦者，不过一人，而切齿拊膺，怒目环绕者，遍虚空也，乌得无罪？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］然则较之杀盗，毕竟敦重孰轻？［答］杀者，痛苦难当；淫者，恶名难受。盗者，劫其养身之财；淫者，劫其养性之宝。因既不同，果亦各异。所以犯杀盗者，如风火之疾，速生速死。犯邪淫者，如痨怯之症，难脱难除，未可分轻重于其间也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］逾东邻垣，搂其处子，犹曰我作之孽也。至于奔女，彼乃自投罗网，纳之何足为罪？［答］搂是何心？纳是何心？既可以纳，即可以搂。譬如彼有毒药，窃而食之者固死，受而食之者亦死。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］犯良家女，其罪诚重，至于婢媵，何足为罪？［答］在彼受染之躯，则有贵贱之异，在我行欲之体，实无彼此之殊。妓女且有罪，况婢媵乎？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">因果析疑类（八问八答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］大富贵人，往往多造淫业，何以不见有报？［答］宿世善缘既熟，今世虽恶，尚当先享福报，留其苦于来生。譬如凶年之谷，得之往岁，今岁之荒，来岁受苦，善亦如是（说本《业报差别经》）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］风流之事，偏与功名为水火，其义何居？［答］风流之事，最损彼家名节，故亦受损名之报。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］好色之士，后世每堕女身，何以故？［答］淫者意中念念有一美女，情之所牵，其音容笑貌，常摹美女之娇态，以故阳气渐消，不觉形随心变。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］淫男念念想女，后世若必堕女身，则淫女念念想男，后世反可得男身矣。女何幸而男何不幸？［答］转男为女，堕落也。转女为男，超生也。同造堕落之因，决无独受超生之果。譬如两人登山，一人过于视下，忽然失足；一人过于视上，忽然失足。视下失足者，固堕至山下矣，岂视上失足者，必堕至山顶耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］子息既从欲事而生，则多欲者宜多子，何以耽于色欲者，子女偏觉寥寥？［答］其故有二：一者使尽男子之态，不应更生男子故；二者精液耗散，如鄙吝之人酿酒，米少水多故。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］世间之法，犹言罪不及孥，官不及世。若善者克昌厥后，淫者殃及子孙，则为善人之后者，何以享自然之福，为淫人之嗣者，何以受无妄之灾？［答］宿世修善，投作善之家享福；宿世造恶，投作恶之家受祸。莲花不发荆榛之干，偃鼠岂出龙象之胎。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］修善得贵子，理也。但其人与我有缘，方来托生，万一福之称者缘不合，缘之合者福不称，奈何？［答］无量劫来，欲报我仇者，不计其数；欲报我恩者，亦不计其数。善以善应，恶以恶应，不患无转移之法。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］险恶之人固当无后，彼持斋奉佛，发心出世者，何以往往无嗣？［答］险恶者无后，刻薄之孽报也。修行者无后，清净之福报也。世间不肖子孙，贻祖父以死不瞑目者，何可胜数？大圣大贤，犹不能顾后，况其他乎？即使世世得象贤之嗣，而淫杀之业，人所同有，究本寻源，孰阶之厉？所以修行人，具大智慧，求大解脱，既欲舍此凡躯，并求断此凡种。俯视尘世，瓜瓞螽斯（＊指子孙后代众多），嚼蜡无味。譬如有人前世为猫，产一猫子，必欣然爱之。若转世为人后，识得此猫，是吾宿世所生，见其盗鱼捕鼠，必切齿愧恨矣。岂尚愿其猫种不绝，源源产乳哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">杂问防淫类（十问十答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］《普门品》云：‘若有众生，多于淫-欲，常念恭敬观世音菩萨，便得离欲，何为其然也？’［答］色是迷津，佛乃觉路。觉之破迷，犹灯之破暗，此定理也。孔子曰：‘苟志于仁矣，无恶也。’不其然乎？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］梦中所见天榜，名次往往奇验，固无所疑。但世间每一国土，有一种字体，则天上必别有天书，凡眼不识。凡眼若识，岂天上反奉人间之字耶？［答］梦中天榜，皆由自心感通。自心但有此方之字，无天书之体，故所见亦唯此方之字耳。譬如梦中闻鬼神语，南方人梦，音同南方；北方人梦，音同北方也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］夫妇恩爱者，后世还为夫妇否？［答］譬如水上浮萍，林中宿鸟，缘至则合，缘尽则散。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］宿世有缘，故为夫妇。既为夫妇，其缘更深，何以后世，反不能相聚？［答］两人后世，能保其皆得人身乎？即皆得矣，能保其年相若，福相等，地相近，一为男，一为女乎？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］六天福德，愈高愈重。六天欲念，愈高愈轻。理固然矣，但谁人见之？［答］善言天者，必有验于人。观寡欲者享厚福，耽色者遭奇祸，其理自晓。若必目击之而后信，则愚孰甚焉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］六天欲念，虽渐至轻微，不知还因此堕落否？［答］但有欲念，无不堕落，如《正法念处经》说。经云：天中大系缚，无过于女色，女人缚诸天，将至三恶道。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］罗汉应化凡间，示有妻子，何以不受业报？［答］孽由心造，罗汉已断凡情，烦恼从何著脚？譬如钗裙，日附女人之体，不作女人之想，钗裙岂有罪孽耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］修仙术者，用采补之法，谓可长生，信然乎？［答］神仙虽在七趣中，未出生死。然非清净解脱，不能陟其阶梯。岂有纵心淫秽之场，反受长生之报者乎？现在惑世诬民，来生地狱种子，必此人矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］淫秽之事，与长生之术，二者固同冰炭。独讶杨贵妃，几覆唐室，何以死后成仙？［答］谁见其成仙者？纵有宿福，流入仙趣，然福尽必堕恶道。古德云：饶汝作仙人，恰似守尸鬼，何足慕哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］七夕长生殿，夜半所私语，固昔人之寓词也？但刘阮遇仙于天台，牛女订期于霄汉，又何称焉？［答］此乃稗史妄传耳。六天欲念，较之世人真有云泥之隔。若据稗史所传，何异凡夫薄态；后人袭谬仍讹，嘲调神女，唐突天孙，口业无边矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">受持破惑类（十问十答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］戒淫已属难事，而受持之法，又如是曲尽周详，得毋强人乙太难乎？［答］中道而立，能者从之。儒有礼仪三百，威仪三千；释有三千威仪，八万细行，岂为一人设哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］君子不迩声色，不迩者，不过淡之之词。若比之毒蛇猛虎，不几拟之太甚乎？［答］死于蛇虎者，千中希得一二，死于贪欲者，什有八九。由是观之，盖甚于猛虎毒蛇也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］纲常名教之防，莫过于礼。男女有别，非礼勿视，便是戒淫。何必设不净等观，作此污秽之想？［答］男女之道，人之大欲存焉。欲火动时，勃然难遏。纵刀锯在前，鼎镬随后，犹图侥幸于万一。若独藉往圣微词，令彼一片淫心，冰消雪解，此万万不可得之数也。且夫理之可以劝导世人，助扬王化者，莫如因果之说矣。独至淫心乍发，虽目击现在因果，终不能断其爱根。唯有不净二字，可以绝之，所谓禁得十分不如淡得一分也。论戒淫者，断以不净观为宗矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］不净九想等观，在俗者固当修习，若向最上一著，则正智现前，烦恼自破，何必学此小乘法门？［答］至道虽无取无舍，入门必有欣有厌。天台大师云：虽则不净初门，能成大事，如海中尸，依之得度，从此获清净智慧，从此生净妙佛国。常观不净，是名净业。昔世尊悬记七种法灭相，其第四条曰：末世弟子，不乐修不净观（详《摩诃摩耶经》）。则知深于佛学，乃能修此法门。《大般若经》中，详言死尸白骨等观，而结云：‘是为菩萨大乘相。’则此观岂小乘法门耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］世间美色，与膨胀死尸，宛然二相，何得彼此同观？［答］相虽暂异，实非二物。人若夏月猝死，经宿便臭，三四日后，虫出于尸。彼柔姿婉媚，不过现前假相耳。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］肉躯污秽，固不待言。若云周身之内，有八十种虫，吾不信也。［答］佛观一钵水，八万四千虫，况垢秽之躯乎？若云生人之体，不当有虫，则疮疥蚤虱，独非虫耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］《受持篇》中，以居官居家等，分配治国平天下数条，大段则然矣，其如内有不甚切合者何？［答］总科条后，原谓多属某事，未尝曰都属某事也，况古人断章取义，止论其大概。曾子释诚意，而曰‘心广体胖’，不嫌于混杂身心。释‘新民’，而引‘日新又新’，不嫌其可移‘明德’，必欲铢铢较之，则凿矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］《受持》一篇，‘功过’二字，可以该之。何不分某事为若干功，某事为若干过，使人凛然知戒乎？［答］功过皆由心造。同一善也，发心大则功亦大，发心小则功亦小。同一恶也，爱心重则过亦重，爱心轻则过亦轻。譬之诸天共器，食有精粗；三兽同河，渡分深浅。安能比而同之，悬而断之乎？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］比丘尼中，鱼龙混杂，间有淫-荡之女，伪作尼姑，引诱良家妇者，居家杜邪之科，何独遗此？［答］果其贞节，诱亦不妨。若其可诱，何独尼姑？因千中一见之淫女，遂欲远弃佛法，侮慢出家。是犹为一家失火，禁天下之晨炊矣，智乎不智？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］妇人到庵院中，烧香听讲，多被轻狂者留盼。禁其出门，方见治家之正。肃闺者，何独遗此？［答］信善之女，安坐家中，尽可奉佛。轻于出外，固非所宜。然亦当视乎其年，视乎其地，视乎其人，若果能倾心归佛，将肃闺一十五条，事事遵守，必然度势揆时，举动以正，安有非礼之事哉？于此概行禁之，同于昆冈烈火，则佛法甘露之门，为妇女者，老死不能沾惠。后世女身之报，恐不免耳（说本《大方广三戒经》）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">胎娠差别类（十二问十二答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］男女未会以前，从无产乳之事。一经配合，便有子女。试问彼投胎者，日在男女之傍，伺其动静乎？抑偶然遇之，蓦尔入胎乎？［答］业报因缘，不可思议。若业缘当为其子，虽神识在千世界外，此间男女会合，彼处即见光明，一弹指间，乘光入胎。帝释梵王不能阻，须弥铁围不能障。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］世人一壁之阻，不见不闻。数里之远，猝难驰至。千万国土外，何以纤悉无障？［答］人所碍者，乃在于形，不在于神。延陵季子曰：‘骨肉复归于土，命也；若魂气，则无不之也。’（出《檀弓》）譬如梦中，在千万里外，忽然惊觉，复在床中。在于间壁，亦复如是，不以远近分迟速也。神识投胎，何以异此？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］世有夫妇，日在一处，终无子息，为是神识未来乎？抑命数无子乎？［答］神识不来，即是命数无子；命数无子，神识自然不来，如《增一阿含经》说。经云：‘若男女共集，识未来投。或识既外投，男女不集，则不成胎。若女人无欲，男子欲盛；或男子无欲，女人欲盛，亦不受胎。又男子无病，女人有病；或女人无病，男子有病，亦不受胎。’《法苑珠林》云：‘若父母福重，子福轻，不得入胎；若父母福轻，子福重，不得入胎。必父母子，三福业等，方得入胎。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］苟合所生男女，千中不留其一，是命不当为其子也。不当为其子，便不应投胎，投胎而仍被杀，何以故？［答］此各偿宿世之债耳。子所偿者躯命，父母所偿者恶名。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］富贵男与贫贱女合，或富贵女与贫贱男合，三福大不等矣，何以亦有胎？［答］托生之子，宿世修福有亏。或但当得富贵父，或但当得富贵母，或父母当得福贵子，或子当得富贵父母，因缘不同，故亦成胎，如《阿难口解十二因缘经》说。经云：‘子以三因缘生：一者父母先世负子钱，二者子先世负父母钱，三者怨家来作子。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］托生者，或投富贵之家，或投贫贱之家，有以异乎？无以异乎？知其富贵贫贱乎？抑不知富贵贫贱乎？［答］异则有异，知实不知，如《瑜伽论》中说。《论》云：‘薄福者，当生下贱家；彼于死时，及入胎时，但闻种种纷乱声，或见入于丛林竹苇中。若福厚者，生尊贵家，彼于尔时，但觉寂静美妙，或闻妙音，或见升宫殿。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］男中阴入胎，于母生爱，于父生嗔。女中阴入胎，于父生爱，于母生嗔，理则然矣。所据何在？［答］据在胎形之向背耳！男胎向母而背父，女胎向父而背母，心既有异，故身亦随之，如《处胎经》说。经云：若是男者，蹲居母腹，右胁而坐，两手掩面，向脊而住。若是女者，蹲居左胁，两手掩面，背脊而住。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］男女会合，必藉神识来投，然后成胎。而世多有此处分娩，亲见彼人入室，访之彼人，死期亦在此刻，则十月以前，其人尚在阳世。彼父母会合，更有谁人替之耶？若无中阴，则不能成胎，若有中阴，则中阴定是他人，何以又见彼人入室？［答］造宅造狱，何必自己监工？规模制度，悉依当人本分，宅狱成而监工即去。胎相成而本识方来，寿虽未尽，生固定然。自感宿生有负之人，为之代其受胎也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］据世俗所传，则入胎在临产之际；而据内典所载，则投胎在十月之前，亦何说之不相符乎？［答］临产入胎，当是千万中之一耳。非其宿有大福，不当受胞胎之苦，即其父母怀胎时彼人未当寿尽，直至临产，一处命终，一处托生，或亦有之。譬如官爵，从资格渐升者，其常也；不次擢用者，其变也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］双生者，在母腹中，必有两中阴。其入胎也，出于同时乎？抑不同时乎？［答］有同时，有不同时。若同时入，则先产者为兄，后产者为弟；若不同时，则先产者为弟，后产者为兄。譬如竹筒纳胡桃，后入者必先出故（说本《法苑珠林》）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］同一孕也，而所生子女，有端正者，有缺坏者，其间或黑或白，种种不同，何故？［答］一系此儿宿世之故，一系其母今世之故。此儿宿世，若柔和忍辱，装造佛像，亲近沙门，今世自然相好。若宿世遮佛光明，取三宝物，嗔恚斗诤，代他词讼，或讥毁丑貌之人，今世自然丑恶（说本《业报差别经》及《三戒经》）。其母今世怀孕之时，若近烟黑之处，胎儿遂黑；居清凉之处，胎儿遂白；习盐灰等味，毛发稀少；习淫-欲之事，多患疮癣。若或跳掷，或复负重，支节缺坏（说本《法苑珠林》）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］人有恒言，皆曰父母遗体。敢问孰者是父遗体？孰者是母遗体？［答］爪齿骨节，髓脑筋脉，凡系坚者，皆父遗体也。颊眼舌喉，心肝脾肾，毛发肠血，凡系柔者，皆母遗体也（说本《修行道地经》）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">形灭神存类（六问六答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］福善祸淫，不过生时受报耳。若人而既死，则形神消灭，纵有罪业，何从受报？［答］身有败坏，性无败坏。譬如五谷，根茎虽枯，其子落地，向春复生。修福生人天，造业归恶道，亦犹是也。贾谊曰：‘千变万化，未始有极，忽然为人。’（出《汉书》）魏伯起曰：‘三世神识不灭。’（出《魏书》）张子厚曰：‘知死之不亡，可与言性。’（出《横渠语录》）生死之名，从肉躯所得，非从心性所得。若谓死后神亡，则伯鲧为熊（音乃平声，事详《史记正义》），如意为犬（出《汉书》）；郑人相惊以伯有，彭生报怨于齐襄（俱出《左传》）。种种事迹，皆在汉明帝之前，则佛法未传东夏，而轮回之理，已大著于天下矣。断灭之论，可欺愚人，难罔智士。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］轮回之理，如所固有，孔子何以不言？［答］孔子言之详矣。《易》曰：‘精气为物，游魂为变。知鬼神之情状。’精气者，受生之后也；游魂者，托胎之前也。知其情状，则轮回之理明矣。《中庸》言：‘诚者，物之终始。’不言‘始终’，见循环无端，非断灭也。惜后儒见未及此耳。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］‘精气为物，游魂为变’，不过论其理耳。若谓有后世之说，不几近于诞乎？［答］生死轮回，乃世人必然之理，见于记载者，不可胜数。若名为诞，是真诞矣。且尔不闻文昌帝君为十七世士大夫乎（出《文昌宝训》）？不闻袁盎十世为僧乎（出《水忏缘起》）？不闻某樵转生为梁武帝乎（见《金刚感应录》）？不闻王曾为曾子后身（出《文昌惜字文》），苏子瞻为戒禅师后身，曾鲁公为青草堂后身乎（俱见《净土文》）？不闻永公转生为房琯乎（见《法喜志》）？不闻逊长老后身为李侍郎，南庵主后身为陈忠肃，知藏僧后身为张文定，严首座后身为王龟龄乎（俱见《竹窗二笔》及诸公本传）？不能博观记载，徒学坐井观天，何哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］如君所言，固历历有据，独惜其不出正史耳。［答］正史者，对稗史而言；正史可信，稗史不可信也。若《文昌宝训》等书，皆煌煌实论，可质鬼神，乃超于正史之上，又当格外视之。倘必以史臣之笔为可信，则二十一史中，所载三世轮回事，亦更仆难数。他不具论，姑以人所共知者，略述一二。如羊祜前身为李氏子（详《晋书》一帙十册，三十四卷，十二页），梁元帝前身为眇目僧（详《南史·梁纪》一帙三册，八卷，五页），刘氏女前身为李庶（详《北史·齐纪》二帙五册，四十三卷，三十八页），刘沆前身为牛僧孺（详《宋史》七帙四册，二百八十五卷，五页），范祖禹前身为邓禹（详《宋史》八帙四册，三百三十七卷，十二页），郭祥正前身为李太白（详《宋史》十帙三册，四百四十四卷，十四页），夏原吉前身为屈原之类（此事出《皇明通纪》），不胜屈指也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">若夫天仙列宿，降生人间者，如天帝子为齐高祖（详《南齐书》一帙四册，十八卷，五页），神人降胎为唐代宗（详《唐书》三帙二册，七十七卷，二页），来和天尊为宋真宗（详《宋史》七帙五册，二百八十七卷，首页），南岳真人为虞伯生（详《元史》五帙五册，一百八十一卷，四页），文昌星为吕仲实之类（详《元史》五帙六册，一百八十五卷，首页），彰彰可考也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">有死后数日复生者，有数年复生者，有备述冥事无不奇验者。略言之，如长沙人桓某（详《后汉书》一帙七册，二十七卷，六页），武陵女子李娥（同上卷，七页），干宝父殉葬之婢（详《晋书》二帙十册，八十二卷，十四页），魏明帝时冢内女，安吴民陈焦，晋惠帝时杜锡之婢，东阳黄氏女孩（详《宋书》一帙十册，三十四卷，二十五之二十九页），淳熙十三年，行都人之类（详《宋史》二帙二册，六十二卷，二十三页），一一可溯也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">至于男子现生变异类者，如后汉公牛哀化为虎（《后汉书》三帙一册，八十九卷，二十页，详《淮南子》），霍州老翁化猛兽（详《隋书》一帙八册，二十三卷，十八页），乾道五年，衡湘间人化为虎之类是也（详《宋史》二帙二册，六十二卷，二十三页）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">女人现生变异类者，如江夏黄氏母化为鼋（详《后汉书》一帙七册，二十七卷，六页），清河宋士宗母化为鳖之类是也（详《宋书》一帙十册，三十四卷，二十四页）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">隔世重为夫妇者，如晋惠帝时梁国女子（详《宋书》一帙十册，三十四卷，二十七页），宋末王妇梁氏等类（详《宋史》十帙十五册，四百六十卷，五十页），此其尤大彰明较著者也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">甚至天女生北魏始祖（详《魏书》一帙一册，一卷，二页），韩擒作冥府阎王（详《隋书》二帙四册五十二卷二页），辛彦之建立梵宇，而报感天宫（详《隋书》二帙八册，七十五卷，五页），庾彦宝念佛持经，而往生净土（详《梁书》一帙九册，五十一卷，二十一页），王宾修寺，得宿世之碑（详《宋史》七帙三册，二百七十六卷，二十五页），太兴设斋，感神僧之赴（详《北史》一帙六册，十七卷，四页），异香满室，徐孝克之往生（详《陈书》一帙四册，二十六卷，十四页），坐化空棺，陆法和之善逝（详《北齐书》一帙六册，三十二卷，五页），卢景裕在狱持经，枷锁为之自脱（详《北史》二帙一册，三十三卷，二十七页），张孝始修斋礼诵，祖目因以复明（详《北史》三帙六册，八十四卷，九页），如斯等类，皆名儒国史直笔之言，岂无稽之论耶（以上页卷册帙，俱照万历三十九年所刻监本廿一史。与坊间小本不同）？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">嗟乎！宇宙之外，奇事固多，六合之中，异闻不少。今人生于天涯片角，所见无非庸常之士，所读不过世俗之书，情窦甫开，而业缘踵至，婚嫁未毕，而景薄桑榆，宜乎生不知来，死不知去。日在轮回中，而莫信其理也，良可悯已！</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］轮回之理，固不爽矣。但吾之所言，本于某先生之某书，非无据也。某先生谓死者形既朽灭，神亦飘散；托生者，乃凑著生气，偶然不散耳。［答］子曾读《金滕》乎？武王有疾，周公愿以身代，告于三王曰‘予仁若考（＊考：金文‘考’与‘孝’通），多材多艺，能事鬼神。’若依断灭之说，则周公既代武死，形亦朽灭，神亦飘散，虽多材多艺，亦散灭无存，何以事祖考乎？且祖考亦散灭久矣，何以复为周公所事乎？况祭祀之礼，先圣所重，若祖宗既已散灭，则菲饮食而致孝鬼神，圣人反觉迂腐。倘云某先生不可不信，则尧、舜、周、孔愈不可不信。若谓尧、舜、周、孔不足信，何有于某先生？不特此也，若某先生既没，今日能奉其断灭之教，则某先生虽贤，今日亦在散灭之数。春秋二祭，可以不设，若现今尚行春秋二祭，则某先生之教，先不能行于今日矣，又何以服天下后世乎？若谓托生者，偶然不散，则目前一切人类，皆从偶然得之乎？吾甚无解于其说矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］祭祀之说，某先生亦尝言之。谓子孙是祖宗之气，以气合气，所以感格耳。［答］然则五岳四渎山川，既非其子孙，皆无感格乎？孟子曰：‘使之主祭，而百神享之。’将谓舜禹是百神之子孙乎？且人死若果即散灭，竟无报应，则修身励行，兢业一生者，反不如耽欲嗜利之庸夫，而肆恶幸免者，诚为得计矣。语云：‘若无善恶报应，造物何以处颜渊？若无鬼狱轮回，上帝何独私曹操？’况世道人心，日趋于下，极言福善祸淫，尚不能挽回于万一。反开天下无忌惮之门，不啻如川始决而溃其防，厦将颠而撤其柱矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">中阴异同类（七问七答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］经称中阴身，何谓也？［答］即魂识也，如《涅槃经》说。其略云：‘临命终时，眷属哭泣，其人惶怖，不能自持，一生善恶，俱现目前，暖气尽后，过去五阴灭，现在中阴生。入胎之后，现在中阴灭，未来五阴生。譬如灯生暗灭，灯灭暗生，相续不断。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］人谓三魂七魄，一托生，一守尸，一受罪，信乎？［答］此羽流妄言也（见《文献通考》）。果尔，则托生一次，即余二鬼；托生十次，余二十鬼；千次，余二千鬼。且一人余二千鬼，二千人即余四百万鬼。积之久久，遍处皆鬼矣。试问此等旧鬼，将来如何著落？凡夫境界，安能百千化身耶？且问谁鬼幸而托生，谁鬼不幸而受罪耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］正人命终，自然有主，何至中阴身时，见人相如牛马鹅鸭耶？［答］到此作不得主，譬如梦中颠倒，圣人亦有。孔子岂不知周公去世几百年，而梦见之时，恐未必作死想。岂不知生者不当受奠，何以坐奠两楹耶？声闻有出胎之闷，菩萨有隔阴之迷，况凡夫乎？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］命终之时，欲念一动，必然堕落，而瞿陀尼中阴，前抱女身，何以生天？［答］临终之念，固甚关切，而天福实由平日所造。譬如树枝向东者，断时还从东倒，向西者，还从西倒。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］《观经》九品往生，皆见莲花之相，而郁单越中品生天，亦见莲花，有何分别？［答］观经中，每品皆有化佛来迎，生天者无化佛故。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］欲入犬豕胎中，见诸美女，而瞿陀尼生天者，亦见美女，有何分别？［答］一属情，一属想；想者轻清，故上升；情者重浊，故下降，如《楞严经》说。经云：‘纯想即飞，必生天上。若有福慧，及与净愿，自然心开，往生佛国。情少想多，即为飞仙鬼王，或飞行夜叉。情想均等，不飞不坠，生于人间。想明斯聪，情幽斯钝。情多想少，流入横生。重为毛群，轻为羽族。七情三想，沉下水轮，身为饿鬼。九情一想，下入地狱，轻生有间，重生无间。纯情，即入阿鼻地狱。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］入阿鼻狱者，甫入之时，见八万四千剑林，犹如宝树；大热火焰，犹如莲花；诸铁嘴虫，犹如凫雁。而生天者，亦见种种境界，有何分别？［答］入地狱者，命终之时，以热逼故，设此妄想。有此妄想，则成妄见。而生天者，四大轻适，热则凉风吹之，寒则暖气乘之，岂可概论。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">性学阐微类（七问七答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］季路问生死之说，仲尼拒之。子独哓哓不已，毋乃素（＊同‘索’，追求）隐行怪耶？［答］未知生，焉知死者？乃夫子婉转启发之也，非漫然拒绝之也。孔子曰：‘死生亦大矣’（出《庄子》），岂素隐行怪耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］佛教所谓性，即无善无不善之说乎？［答］无善无不善，则顽空断灭矣。世人非著于有，即著于无，非著于亦有亦无，即著于非有非无。所以《观佛三昧经》：‘譬之瞽人摸象也。生而盲者不识象，有一国王，集群瞽告曰：“汝欲知象形否？” 瞽人皆言愿知。王敕象夫牵象于庭，命群瞽以手摸之。王曰：“汝等已知象形否？”皆曰：“已知。”摸其耳者，曰：“象形如箕”；摸其鼻者曰：“象形如琴”；摸其牙者曰：“象形如橛”；摸其背者曰：“象形如屋”；摸其髀者曰：“象形如壁”；摸其尾者曰：“象形如帚”；摸其足者曰：“象形如柱”。群瞽各执所见，争竞不已，继以殴击。王笑曰：“汝等皆未知象。箕者，其耳也；琴者，其鼻也；橛者，其牙也；屋者，其背也；壁者，其髀也；帚者，其尾也；柱者，其足也。”群瞽闻王所说，不敢复言，然意中犹信所摸不谬。’世人言性亦犹是也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］万物成必有坏，始必有终，性亦有生灭乎？［答］凡有形之物，即有成坏终始，性既无形，焉有生灭？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］然则性如虚空乎？［答］非也。虚空之空，名为顽空；性空之空，名为真空。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］耳目，形也；见闻，神也。神若不灭，则能见能闻者，当少壮如一。乃垂暮之年，目力渐昏，耳力渐聩，则见闻之性，亦有老死，以是知神有生灭耳。［答］耳目昏聩，形骸所致，岂关闻见之性乎？目之能见，非自见也，依于见性而能见；耳之能闻，非自闻也，依于闻性而能闻。若谓目能自见，则瞪死人之目，亦当有见；而梦中闭眼之时，不应复见种种形像。若谓耳能自闻，则提死人之耳，亦当有闻；而梦中耳在床上，不应复闻他处之声。安有生灭去来乎？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］性无生灭，略知其概，性无去来，所不解也。［答］乍去乍来者，妄想心也，非真性也。真性之大，包乎虚空。大千世界在我性中，不过如海上一浮沤耳。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］三途之报，以及托生人间，论相者，谓阎君所判；论性者，谓自业所招，敢问是非何在？［答］不执，则两说皆是；执之，则两说俱非。譬如夫妇共生一子，若两人无心，曰此吾所生也，无伤也；倘夫妇赤面争夺，以为此吾所生也，非汝所生也，则谬矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">恶道缘由类（十问十答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］鸳鸯鹑鸽，因宿世造淫，故今世为淫鸟。而飞雁丧偶，至死不合，宿世不淫明矣，何以亦堕鸟身？［答］十恶之中，淫其一耳。十恶皆可堕畜生，鸳鸯鹑鸽，从淫业而堕者也；孤雁之报，从他恶而堕者也；如《俱舍论》中说。论云：‘人若造业，当堕畜生，各自差别。就中淫-欲盛者，生鸽雀鸳鸯中；嗔恚盛者，生蝮蝎蚖蛇中；愚痴盛者，生猪羊蚌蛤中；骄慢盛者，生虎狼狮子中；掉戏盛者，生猕猴中；悭嫉盛者，生饿狗中。’</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］人若造罪，当入畜生胎，此时识得为畜生否？［答］到此不由作主。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］云何死后作不得主？［答］现在何曾作得主？同一美色也，淫人见之，爱入骨髓；妒妇见之，恨入骨髓。现在且然，何况身后？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］昔有忉利天王，自知寿尽，将入驴胎，至心归依三宝，即时堕胎，复为天帝（详《法句喻经》）。又何以说？［答］此因宿福深厚，故得挽回。不然，则母彘在前，但见美女；屎尿之气，宛若旃檀矣（＊檀香）。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］世人至众，世事甚繁，若丝毫记录，则积墨如山，且不足用，阎老何苦费此闲心，记此闲事？［答］一切惟心造。心能作天宫，心能作地狱。天宫内院，胜境甚多，然非营造所就，生于中者，自然受乐。地府泥犁，狱具无量，亦非营造所就，生于中者，自然受苦。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］生时痛苦，从形体得，死后无形，痛苦谁受？［答］痛在于神，不在于形，若以形得，死人亦痛。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］人造恶业，固当重治，但狱卒鬼王，其恶更甚，复有何等地狱报之？［答］若以事论，譬如狱卒奉命笞人，决无更受笞罪之事；若以理论，则阿旁狱卒等（＊阿旁：狱卒名，牛头人手，两脚牛蹄），皆造业者自心所现。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］地狱既有，当使世人各一目击，方可信受。［答］将来目击者，遍处皆是，但恨目击者不能复归耳。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］如来以足指按地，大千世界，皆成金色（见《维摩诘经》）。有此神通，盍破十方地狱，使受苦者尽生佛国？［答］大医王能疗恶病，不能救不服药之人。造业者自招恶报，菩萨不能救之而免，犹之贫人枵腹，富者不能代之食而使饱也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］定业既所难免，佛法亦无所用，而经中动称救度无量，何欤？［答］世间一切苦恼，皆由恶业所成，劝人不造恶业，已断苦恼之根，非救度而何？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">婚嫁穷源类（八问八答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］淫既为万恶之首，则圣王治世，当有以绝之，而伏羲通媒妁，合二姓之好，何耶？［答］此正所以息天下之淫也。婚礼不设，无论天下男女，必入禽兽之为，而所生子女，亦必致弃而不育。以故开一方便之门，定为婚姻之道，使男子各妻其妻，女子各夫其夫，父母各子其子，守其一而不乱也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］归作合之权于媒妁，何也？［答］恐巧诈者取妍弃媸，开天下之争也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］设问名纳吉请期之礼，何也？［答］恐开后世苟合之途，故多其曲折也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］婚嫁之故，余既知之。男女之道，始于何日？［答］按《起世因本经》，劫初之时，众生皆从光音天下，自然化生，不由母腹。逮食地味既久，形色丑恶，便有筋脉骨髓，分男女之相，而后有淫-欲之情，此男女之道所由始也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］儒谓不孝有三，无后为大，而佛制辞亲出俗，极言室家之为害。儒释两途，何以判然若此？［答］为善不同，同归于治。世人根器不一，有佛法不足化，而儒教可化者；有儒教不足化，而佛法可化者。故三教圣人，虽同心协力，不得不分任其事，各立一种门庭，各垂一种教化，名虽三，而实则一也。譬如三大良医，皆欲治病，而病有不同，若三人皆习一业，所济必不能广。又如刀兵劫至，有三大长者，各欲救人出城，若止开一门，所救亦必不广。是故能尽仲尼之道，释迦见之必喜，能尽释迦之道，仲尼见之亦必喜。若谓从吾之教而善，则悦，不从吾之教而善，则不悦，亦不得为佛，不得为圣矣。隋李士谦曰：‘三教如三光也，岂可缺一哉？’（出《隋书》）后人议论纷纷，徒形其隘耳。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］或疑羲皇诸圣，皆是大菩萨应化，不识有诸？［答］或亦有之。良弓之子，必学为箕；良冶之子，必学为裘。佛教有权有实，有渐有顿。离欲出家，实教顿教也；配合两姓，渐教权教也。譬之不能持斋者，先劝之食三净肉耳。三教圣人此心同，此理同也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］天下人人绝欲，百年后无复人类，奈何？［答］此等浊世，男女二十不嫁娶，则相窥相从矣，安得人人绝欲？只如足下自反，恐亦不能，况其他乎？渔人一日不捕鱼，遂患舟楫之不通，是杞老忧天坠矣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］设或有之，奈何？［答］果尔，则一切世间，皆如诸天化生，不由胎狱。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">忏悔往生类（七问七答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］已造淫业，欲除其罪，当于佛前忏悔乎？抑从自心忏悔乎？［答］心即是佛，佛即是心。佛前忏悔，不碍自心忏悔，自心忏悔，不碍佛前忏悔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］今世所犯淫业，固当忏悔以消除，若过去世中所犯，涉于渺茫，何须忏悔？［答］吾等旷劫以来，至于今日，凡系四生六道之身，一一受过无量；凡系罪大恶极之事，一一造过无量。若忏悔今生，而不及宿世，岂非去草留根耶？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］善恶因果，父子不能相代，忏悔一身之业，犹恐不暇，并代四生六道忏悔，迂孰甚焉？［答］但求自利，不思利人者，凡夫之见。未求自度，先欲度人者，菩萨之心。禹稷己溺己饥，孔子老安少怀，范子先忧后乐，其揆一也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］淫-欲固是生死之根，不可不断。但出世之法，乃身后事耳，晚年修习，未为迟也。［答］凡事豫则立，不豫则废。晚年而后修习，是犹饥而耕田，渴而凿井矣。况得至晚年者，目前岂数数见哉？举世尽从忙里老，谁人肯向死前休？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］末世众生，贫苦殊甚，佛国楼阁宫殿，皆七宝庄严，何其苦乐之不均哉？况佛视众生等于一子，何不分惠十方，使一切共用其乐乎？［答］苦乐天渊，现在之果，而所以致此者，过去之因。往昔因中，举世皆造杀业，菩萨独尚慈悲；举世皆耽色欲，菩萨独修梵行；举世皆事贪吝，菩萨独爱布施。作善作恶，既有天渊之别，各各不能相代，则受乐受苦，亦有天渊之别，各各不能相代。譬如舜目重瞳，较之双眸而有余；瞽瞍（＊舜之父）盲视，拟于独眼而不足；舜虽大孝，岂能以己之有余，补其亲之不足哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］土阶茅舍，乃见尧舜之仁；琼室瑶台，适形桀纣之恶。佛既观三界为牢狱，何必借七宝以庄严？［答］一则是万姓之脂膏，一则是三生之福果。二者合观，拟非其类。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］佛国清净庄严，固万倍于尘世，但经中所言，未免形容太过。若皆信之，不几近于荒唐乎？［答］人所信者，不过耳目心思。耳目不及之处，犹谓荒唐，况心思不及者乎？譬如蚯蚓但知尺土中食泥之乐，不知苍龙跃于大海，突浪冲波；亦如蜣螂，但知粪壤内转丸之乐，不知大鹏扶摇九万里，风斯在下。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">如来应化类（七问七答）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］世人产育，必由阴道，菩萨入胎，必从右胁，何也？［答］凡夫有欲，故由产门，菩萨无欲，故从右胁。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］三界至尊，莫如天帝，而如来降生，四王忉利天子，皆恭敬奉承，得毋故为此言，以张大其说乎？［答］经称六道，诸天亦在其中。世人观之，以为尊而无对；佛眼视之，同为未出世之凡夫。故如来每一说法，无量帝释天王，皆恭敬礼拜，听受妙义。略言之，如《华严经》云：‘尔时天王，遥见佛来，即以神力，化作宝莲华藏狮子之座，百万层级，以为庄严。百万天王，恭敬顶礼。’《般若经》云：‘一切世间天人阿修罗，皆应供养。’《大宝积经》云：‘四天王天，三十三天，诸天子等，虚空散花；供养如来。’《莲华面经》云：‘帝释天王，见世尊已，即敷高座，顶礼佛足。’《梵网经》云：‘十八梵天，六欲天子，十六大国王，合掌至心，听佛诵大乘戒。’《圆觉经》云：‘尔时大梵王，二十八天王，即从座起，顶礼佛足。’《贤愚因缘经》云：‘帝释侍左，梵王侍右。’《普曜经》云：‘梵王侍右，帝释侍左。’《造像经》云：‘梵王执白盖在右，帝释持白拂侍左。’《法华经》云：‘是诸大梵天王，头面礼佛，绕百千匝。’如是之类，不胜屈指。若如来福德，仅等诸天，则经中不敢说此大言，而梵王帝释，岂容此等经典流通哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］《玉皇经》载：天帝说法，佛来听受。然则非欤？［答］如来经典，佛口亲宣。阿难结集，一言不妄。《玉皇经》者，出于后人之手，非玉帝降鸾之笔。虽其所言，不失尊崇玉帝之意，然未知所以尊矣。且尔亦闻佛教之大乎？合古今福德最厚之人，不如四王天一天人；合四王福德最厚之人，不如忉利天一天人；玉帝者，忉利天之王也。忉利而上，展转相胜，至他化天，为欲界，有四重阶级；他化而上，展转相胜，至色究竟天，为色界，有十八重阶级；色究竟而上，展转相胜，至非非想天，为无色界，有四重阶级；总为未出世之凡夫。若出世圣流，有声闻小乘，自须陀洹，至阿罗汉，有四重阶级；又上之，有缘觉、独觉；又上之，则菩萨位中，有十信、十住、十行、十回向等，有数十重阶级；又上之，得入初地，自欢喜地，至法云地，又有十重阶级；然后位臻等觉，为补处之尊，将成佛矣。佛为无上大_法王，以其无有得而更上也。岂有玉皇说法，反来听受者乎？莲大师《正讹集》中，辨之甚详。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］如来降诞，既在周昭王时，则佛法在天竺国，已将五百年矣，孔子何以不闻其概？［答］孔子已微闻其略矣。昔太宰问孔子曰：‘夫子圣者欤？’孔子曰：‘圣则某弗敢。’又问三王五帝，孔子皆不对。太宰骇曰：‘然则孰者为圣？’孔子动容有间，曰：‘某闻西方有大圣人焉，不治而不乱，不言而自信，不化而自行，荡荡乎民无能名焉。’（出《列子·仲尼篇》）。安得谓不闻哉？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］佛教至汉明帝时，方传东夏，孔子何由而知？［答］如来降生，此间已有其兆。昭王二十六年（坊本作二十四年）甲寅，四月八日，日有重轮，五色祥云，入贯太微，遍照西方，大地震动，池井泛溢。王命太史苏由筮之，得干之九五。由曰：‘西方有圣人降诞耳，却后千年，教法来此。’王命镌石记之，置之南郊祠前（出《周书异记》及《白马寺碑记》）。则孔子所言，盖有自矣，但教未东来，言之略耳。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］六经所言，方可为据，《列子》之书，何足信乎？［答］孔子生平所言，传于后世者，百千中之一耳，安保其尽载六经乎？列子，学孔子者也，去圣未远，其言必非无据。何由知数百年后，有佛法至此，而预为之地乎？且何以不言他方，而独指西方乎？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">［问］上古无佛，人颂升平之化；后世有佛，反成叔季之风。其教亦何益于人国也？［答］诸佛降生，正因救度浊世，譬如因暗而设灯，非因设灯而始暗也。乱天下者，皆凶暴淫虐，最不信佛之人，曾见有断酒戒荤，而杀人行劫，栖身寺院，而弑君篡夺者乎？刘宋文帝曰：‘若使率土皆感佛化，朕则坐致太平矣。’（出《宋书》）。唐太宗序《三藏圣教》，极意尊崇，谓侍臣曰：‘佛教广大，莫极高深。’玄奘法师示寂，高宗曰：‘朕失国宝矣。’哭之至恸，辍朝五日。玄宗闻神光师之论，叹曰：‘佛恩如此，非师莫宣，朕当生生敬仰。’宋朝太祖、太宗，真、仁、高、孝，无不归心佛门，精研大_法，或驾临佛宇，或问道禁中。（事迹见于唐宋史、《稽古略》、《文献通考》、《北山录》、《郑景仲家集》等书）。所以古今来明智之人，类多归向，深信禅学。有所悟入者，略言之，如许玄度（询）、刘遗民（程之）、周道祖（续之）、雷仲伦（次宗）、宗少文（炳）、沈休文（约）、宋广平（璟）、王摩诘（维）、王夏卿（缙）、杜黄裳（鸿渐）、白乐天（居易）、李习之（翱）、裴中立（度）、裴公美（休）、吕圣功（蒙正）、李文靖（沆）、王文正（旦）、杨大年（亿）、尹师鲁（洙）、富郑公（弼）、文潞公（彦博）、杨次公（杰）、王敏仲（古）、赵清献（挘?⒅苠ハ?ǘ匾茫?⑸垡⒎颍ㄓ海?⒄虐驳溃ǚ狡剑?⒒坡持保ㄍゼ幔?⒊掠ㄖ校ō彛?⒄盼蘧。ㄉ逃ⅲ?⒄抛由兀ň懦桑?⒄诺略叮?＃?⑼跣橹校ㄈ招荩?⒎爰么ǎㄩ??⒙谰尤剩ū局校?⒘跗辽剑ㄗ恿殻?⒗詈豪希ㄚ?┑仁且病＞捶鸱ǘ?鞣鹄碚撸?缪蚴遄樱?铮?⑼趺?辏ǖ迹?⑿话彩?ò玻?⒑未蔚溃ǔ洌?⑼跻萆伲?酥??⑼跷亩龋ㄌ怪??⑿豢道郑?樵耍?Ⅰ壹疽埃ㄙ觯?⑾羰蔽模ìr）、房乔年（玄龄）、杜克明（如晦）、魏元成（征）、虞伯施（世南）、褚登善（遂良）、颜鲁公（真卿）、李太白（白）、李邺侯（泌）、柳子厚（宗元）、李浚之（渤）、寇莱公（准）、范文正（仲淹）、韩魏公（琦）、杜祁公（衍）、曾明仲（公亮）、二苏兄弟（轼、辙）、吕晦叔（公著）、汪彦章（藻）、李屏山（之纯）、张敬夫（栻）、吕东莱（祖谦）、刘静斋（谧）等是也。近代名德尊信者，若赵松雪（孟俯）、宋景濂（濂）、周恂如（忱）、徐大章（一夔）、罗念庵（洪先）、唐荆川（顺之）、赵大洲（贞吉）、陆平泉（树声）、陆五台（光祖）、殷秋溟（迈）、薛君采（蕙）、王弇洲（世贞）、宗子相（臣）、邓定宇（以赞）、冯具区（梦祯）、虞长孺（淳熙）、袁玉蟠兄弟（宗道、宏道、中道）、陶石篑兄弟（望龄、奭龄）、焦漪园（竑）、黄慎轩（辉）、王宇泰（肯堂）、钟伯敬（惺）等。卓然称盛，若白沙（宪章）、阳明（守仁）二公，为道学宗主，而立言皆契禅门宗旨，得其传者，若王龙溪（畿）、罗近溪（汝芳）、周海门（汝登）、杨贞复（起元）等，益深究大_法。噫！佛法苟非最上真乘，有补王化，安得昔贤如是钦奉乎？（事迹散见于二十一史及，各文集各语录）。戒淫之士，愿回欲海之狂澜，诚不可不留心于此也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">跋<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">劝善之书，展卷而令人攒眉者，其书必不传；展卷而令人鼓掌者，其书亦必不传。何则？一失之深，一失之浅也。吾师是集，意在戒淫，而复惓惓于生死之际，疑其过深矣。然于平旦时，取生死之说自问焉，则人人不能免也。挟不能免之心，复取是书，反覆玩味，而后知其学识之宏，菩心之切也，而后攒眉者皆鼓掌也。现在纸贵洛阳，他年再光梨枣，可遥卜已。　虞山门人陈圣来氏拜识。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">内典字义译注<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">卷一<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三途：即三恶。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">优填王：梵语邬陀衍那，此言出爱。亦云优陀延，即优填王也。○凡言梵语者，皆天竺国之语也，劫初皆梵天遗种，故称梵。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">婆罗门：此云净行，是西天四姓之一。详《长阿含四姓经》。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八关斋：即八戒也。在家者皆可受，期止一日一夜，欲日日持，须日日受，受则不可破。若能上品持，虽一日一夜，亦决定生天。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">罗汉：具云阿罗汉有三义：一杀烦恼贼，二不受后有，三应受人天供养。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">沙门：此云勤息，勤修戒定慧，息灭贪嗔痴也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">舍利：此云骨身，亦云灵骨，四圣皆有之。形色不定，灵异无方，水火金石，皆不能损。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">菩萨：具云菩提萨埵。此言觉有情，同佛修证之谓觉，无明未尽之谓情。又有情，指众生言，菩萨以斯道觉斯民，故云觉有情。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八念：念佛、念法、念僧、念戒、念舍、念天、念出入息、念死。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三界：欲界、色界、无色界。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">涅槃：此云灭度，得寂灭乐，度生死苦。又涅曰不生，槃曰不灭。不生不灭，名为涅槃。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">毯：音迭，其花可织为布，高昌国草木，罽宾国木本。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">恒河：具云恒伽，亦名殑伽，此云天堂来，其河近舍卫国。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">菩提：此言觉。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三恶道：地狱、饿鬼、畜生。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三宝：佛、法、僧也。三宝六义详《宝性论》。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">正觉：梵语三菩提，此言正觉。登佛之果，名成正觉。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阿阇世：此言未生怨，瓶沙王之太子。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">北俱卢洲：在须弥山北，其洲人民，寿皆千岁。念衣得衣，思食得食，命终生天。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">祇园：只陀太子所施之树，给孤长者所买之园，具云祇树给孤独园，今特省文耳。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">精舍：佛僧住处也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">比丘：此言乞士。乞法于佛，以资慧命。乞食于世，以养色身。又云破恶、怖魔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">转轮圣王：轮王有四种，金轮王，王四天下；银轮王，王三天下；铜轮王，王二天下；铁轮王，王一阎浮提。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八难：一地狱、二饿鬼、三畜生、四边地、五长寿天、六诸根不具、七生邪见家、八生于佛前佛后。有以北俱卢洲为长寿天者，谬也。观《大般若经》，较量《寿命经》，可见。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">如来：梵语多陀阿伽度，此言如来，佛十号中之一。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">释迦牟尼佛：梵语释迦，言能仁；梵语牟尼，此言寂默。谓德能仁济群类，道尚寂默无为也。佛，觉也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">天竺：即佛降生之国，亦名印度，亦名身毒，乃阎浮提之正中。先佛出世，皆在于此，周围九万余里，三面距海，北背雪山，东至震旦国，南至金地国，西至阿窬遮国，北至小香山，各五万八千里。其国于夏至午刻，用土圭测之，四面无影，其余一切国土，皆有影。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">净饭王：梵语阅头檀，此言净饭，或云白净，佛之父王，迦维罗卫国主也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">摩耶夫人：具云摩诃摩耶，此言大术，或云大幻。谓能以大幻术，母诸佛也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">波罗叉：亦云毕利叉，此言无忧。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">四大天王：北，多闻天王；东，持国天王；南，增长天王；西，广目天王。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">忉利天王：即帝释天主，释提桓因也。《涅槃经》，别有十一名。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">毗首羯磨：此云种种工业，西土工巧者，多祭此天。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三十二相：足下平满有千辐轮相。手足柔如兜罗绵。足指纹同绮画，圆满纤长。足跟与趺相称，光润高满，双□渐次纤圆。双臂垂膝。阴藏有梵相。毛孔绀青宛转。发皆右旋。肤不沾水。身皮金色晃耀。手足肩颈七处充满。肩项殊妙。膊腋充实。容仪洪满。体相端严。身量悉称。威容广大，如狮子王。常光面各一寻。四十齿齐密白如珂雪，四牙锋利，得味中上味。舌相净薄，能覆面轮至于发际。梵音和雅，远近等闻。眼睫绀青齐整，鲜白红环。面如满月。眉相皎净如天帝弓。眉间有白毫相。顶上高显，周圆犹如天盖。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八十随形好：详《华严》、《大般若》、《三昧海》等经。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">耶输陀罗：此云名闻，移施长者之女，悉达太子之妃，罗侯罗之母。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">瞿夷：此云明女，舍夷长者之女，《十二游经》及《释论》皆云是太子正妃，耶输陀罗为次妃。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">鹿野：释长者之女，太子第三妃也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">波旬：亦云波卑夜，此云极恶，魔王名也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三昧：此言正定，拣非邪定也。亦云正受，不受诸受，名曰正受。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">六天：四王天，至他化天也。详在后。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阿难：此云庆喜，亦云欢喜，生于佛成道日，故名。乃斛饭王之子，佛之堂弟也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">拘睒弥国：亦名侨赏弥，中天竺国之境。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">摩因提：长者名。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">摩邓女：摩邓，摩邓伽母也。摩邓女，即指摩邓伽。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">目连：具云目犍连，此言采菽氏。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">沙弥：此言息慈，息世染欲，慈济众生也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">安陀：近天竺之国。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">优婆塞：又云邬波索迦，此言近事男，谓亲近比丘而承事故。亦云邬波萨哥，此言善宿男，谓虽在家，而男女不同宿也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">拘尸那城：此言角城，其城三角故。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">迦叶佛：此云饮光，释迦佛之师，贤劫千佛中，第三尊佛也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">卷二<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八王：立春、春分、立夏、夏至、立秋、秋分、立冬、冬至。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">六根：眼、耳、鼻、舌、身、意。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八苦：生、老、病、死、爱别离、怨憎会、求不得、五阴炽盛。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">出家四众：比丘、比丘尼、沙弥、沙弥尼。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八部：天、龙、夜叉、乾闼婆、阿修罗、迦楼罗、紧那罗、摩侯罗伽。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">比丘尼：此云乞士女。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">优婆夷：又云邬波斯迦，此言近事女，谓亲近比丘尼而承事故。亦云乌波萨吉，此言善宿女。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">鸠摩罗什：此言童寿，天竺人，龟兹王甥也。苻坚建元九年，太史奏有德星现外国，故迎至此。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">茶毗：亦云阇维，焚化也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三藏：经、律、论。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">浮屠：此云高显，佛塔也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">弥勒：此言慈氏，姓也。继释迦而成佛，详《弥勒下生成佛》等经。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">七佛：毗婆尸佛、尸弃佛、毗舍浮佛、拘留孙佛、拘那含牟尼佛、迦叶佛、释迦牟尼佛。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">般泥洹：即般涅槃也，见前。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">六道：天、人、阿修罗、畜生、饿鬼、地狱。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三长斋月：正、五、九。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">行者：修行之人也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">四大：地、水、火、风也。有内外四大。以人身言，骨肉为地，精血为水，暖气为火，运动为风。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">天眼：天眼，五通中之一通，其间广狭不等，有外道天仙之天眼，有声闻缘觉之天眼，有菩萨与佛之天眼。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">摩登：具云摩登伽，此言本性。淫女也。后于楞严会上，闻法悟道，出家，名性比丘尼。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">优钵罗：此云青莲花，非优昙钵罗也。优昙钵罗，树名，此云灵瑞，其树有实无花，若佛出世，或转轮王出世，此花方开。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">摩醯首罗：此云大自在，乃色究竟天之王也。梵语阿迦尼吒，此云窒碍究竟，又云色究竟，乃色界之顶天也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阎浮提：具云阎浮那提，树名也。此言胜金，树下有金，故以名树。又因洲有此树，故以名洲。即南瞻部洲也，其地七千由旬。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">郁单越：此言高出，亦云胜处，即北俱卢洲也，其地十千由旬。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">瞿陀尼：亦云瞿耶尼，此言牛货，即西牛货洲也，其地八千由旬。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">弗婆提：亦云毗提诃，亦云弗于逮，此言胜，即东胜神洲也，其地九千由旬。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">须弥：具云须弥卢，此言妙高，四宝所成曰妙，耸出众山曰高。在四大天下之中，其高十六万八千由旬，半出海水上，半藏海水下，顶有忉利天宫，日月行于出水上山之半。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">娑婆：又云娑诃，又云索诃，此言堪忍，即释迦应化之土，大千世界之总名也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">四天王：欲界第一天也，去地四万二千由旬，宫殿邻于日月。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">忉利天：梵语忉利，此言三十三，在四王天之上，帝释居中。四面有三十二位小天子，为内辅臣，合成其数，非自下而上之三十三也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">夜摩天：具云须夜摩，此言善时分，在忉利天之上。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">兜率天：具云兜率陀，此言妙足，在夜摩天之上。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">化乐天：梵语须涅密陀，此言化自乐，在兜率天之上。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">他化自在天：梵语婆舍跋提，此言他化自在。在化乐在之上，乃欲界第六天也。此上欲色二界中间，有魔身天作王，王于欲界，方为欲界顶天。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">由旬：亦云由延，亦云踰善那，乃轮王巡狩一停之舍，犹此方之驿，有作十六里者，有作三十里、四十里、六十里、至八十里者。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">甄叔迦：此言赤色。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阿弥陀佛：梵语阿，此言无。梵语弥陀，此言量，以光明无量，寿命无量，福德无量故。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三千大千世界：千日、千月、千须弥山，乃至千梵世天，名小千世界。千小千世界，名中千世界。千中千世界，名大千世界。以三次言千，故云三千，实则一大千也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">摩尼：正云末尼，此言离垢。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">八功德水：一澄净、二清冷、三甘美、四轻软、五润泽、六安和、七能除饥渴、八长养诸根。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">卷三<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">七趣：《楞严经》以仙道合之六道，名为七趣。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三兽：象、马、兔。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">梵王：是娑婆世界之主。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">铁围：梵语斫迦罗，此言轮山，亦云铁围山，在四洲之外。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三世：过去、现在、未来。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">五阴：色、受、想、行、识。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">声闻：闻四谛声教而得证果，名曰声闻。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">九品往生：上中下三品，每品又分上中下，共成九品也。义详《观无量寿佛经》。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">十恶：身三恶，口四恶，意三恶也。身，杀、盗、淫。口，妄言、绮语、两舌、恶骂。意，贪、嗔、痴。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">泥犁：地狱也，此言无有，言无有乐处，无有赦处也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阿旁：狱卒也，此言无慈。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">光音天：语言之时，口出净光，名光音天。色界二禅天之顶，劫火至时，此天首免其灾。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">地味：劫初地上所生之物也，状如煎热乳，味若细蜂蜜。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">四生：胎、卵、湿、化。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">梵行：持戒绝欲，名修梵行。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">三生：即三世。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">阿修罗：此云无端正，男丑女端正故，亦云非天。有天之福，无天之德故。亦云无酒，酿酒不成，嗔心誓断故。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">十八梵天：即色界天也，在欲界之上，已断情欲，故称为梵。十八者，梵众天、梵辅天、大梵天、少光天、无量光天、光音天、少净天、无量净天、遍净天、福生天、福爱天、广果天、无想天、无烦天、无热天、善见天、善现天、色究竟天也。义详《楞严经》八九卷。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">十六大国：皆天竺附近之国也，如央伽、摩竭提等。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">二十八天王：欲界六，色界十八，无色界四。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">非非想天：无色界极顶天也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">须陀洹四重阶级：梵语须陀洹，此云入流，诸法眼净，得预圣流也。合斯陀含，阿那含、阿罗汉，有四重阶级。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">缘觉：闻佛说十二因缘法，而得悟道，故名缘觉。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">独觉：出无佛世，独自觉悟，名为独觉。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">十信：信心、念心、精进心、慧心、定心、不退心、回向心、护法心、戒心、愿心。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">十住：发心住、治地住、修行住、生贵住、方便具足住、正心住、不退住、童真住、法王子住、灌顶住。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">十行：欢喜行、饶益行、无嗔恨行、无尽行、离痴乱行、善现行、无著行、尊重行、善法行、真实行。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">十回向：救护一切众生、离众生相回向，不坏回向，等一切佛回向，至一切处回向，无尽功德藏回向，随顺平等善根回向，随顺等观一切众生回向，真如相回向，无缚解脱回向，法界无量回向。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">欢喜地十重阶级：即十地也，欢喜地、离垢地、发光地、焰慧地、难胜地、现前地、远行地、不动地、善慧地、法云地。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">补处之尊：梵语阿惟颜，此云一生补处，言一来降生，即当成佛也。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">省庵法师不净观颂　四念处颂（附）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">不净观颂（并叙）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">佛为贪欲众生说不净观，观之既久，贪欲即除，可以越爱河而超苦海。余闲居阅《大智度论》，因取意而为之颂，以此自警，并以警世云。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">死想（先作此观，为下九想张本）：有爱皆归尽，此身宁久长。替他空堕泪，谁解反思量？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">胀想：记得秾华态，俄成□胀躯。眼前年少者，容貌竟何如？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">青瘀想：红白分明相，青黄瘀烂身。请君开眼看，不是两般人。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">坏想：皮肉既堕落，五藏于中现。凭君彻底看，何处堪留恋。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">血涂想：无复朱颜在，空余殷血涂。欲寻妍丑相，形质渐模糊。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">脓烂想：腐烂应难睹，腥臊不可闻。岂知脓溃处，兰麝昔曾熏。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">啖想：羊犬食人肉，人曾食犬羊。不知人与畜，谁臭复谁香？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">散想：形骸一已散，手足渐移置。谛观妩媚姿，毕竟归何处？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">骨想：本是骷髅骨，曾将诳惑人。昔时看是假，今日睹方真。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">烧想：火势既猛烈，残骸忽无有。试看烟焰中，著得贪心否？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">前诗粗示端绪，尚未谛审观察，复作五言律，以广之。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">死想：所爱竟长别，凄凉不忍看。识才离故体，尸已下空棺。夜火虚堂冷，秋风素幔寒。劝君身在日，先作死时观。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">胀想：风大鼓其内，须臾□胀加。身如盛水袋，腹似断藤瓜。垢腻深涂炭，蝇蛆乱聚沙。曾因薄皮诳，翻悔昔年差。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">青瘀想：风日久吹炙，青黄殊可怜。皮干初烂橘，骨朽半枯椽。耳鼻缺还在，筋骸断复连。石人虽不语，对此亦潸然。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">坏想：肌肤才脱落，形质便遭伤。瓜裂半开肉，蛇钻欲出肠。枯藤缠乱发，湿藓烂衣裳。寄语婵娟子，休将画粪囊。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">血涂想：一片无情血，千秋不起人。淋漓涂宿草，狼藉污埃尘。莫辨妍媸相，安知男女身。哀哉痴肉眼，错认假为真。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">脓烂想：薄皮糊破纸，烂肉弃陈羹。脓血从中溃，蝇蛆自外争。食猪肠易呕，洗狗水难清。不是深憎恶，何由断妄情？</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">啖想：尸骸遭啖食，方寸少完全。不饱饥鸟腹，难干馋狗涎。当年空自爱，此日有谁怜。不若猪羊肉，犹堪值几钱。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">散想：四体忽分散，一身何所从。岂唯姿态失，兼亦姓名空。长短看秋草，秾纤问晚风。请君高著眼，此事细推穷。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">骨想：皮肉已销铄，唯余骨尚存。雨添苔藓色，水浸土沙痕。牵挽多虫蚁，收藏少子孙。风流何处去，愁杀未归魂。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">烧想：烈焰凭枯骨，须臾方炽然。红飞天际火，黑透树头烟。妄念同灰尽，真心并日悬。欲超生死路，此观要精研。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;"><font color="#333399">四念处颂（并叙）<br>
</font></p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">佛垂涅槃，嘱诸比丘，依四念处住，如佛无异。今时丁末法，正念者少，顾此法门，何人修学？岂惟不思其义，抑亦未识其名，可胜叹耶！余山居无事，读《涅槃·遗教品》，因取其意，以入声律，俾歌咏者，正念增长，妄心息灭，置诸座隅，日以自警，并不忘遗诫云。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">观身不净：一兴颠倒想，遂有幻缘身。脓血常交凑，腥臊每具陈。纸粘皮裹肉，藤绊骨缠筋。毛覆丛丛草，虫居比比邻。内藏惟臭秽，外饰但衣巾。四大元无实，诸根岂有真。语言风自响，动转气相循。强号为男女，虚名立主宾。百年三尺土，万古一堆尘。贵贱空回首，贤愚共怆神。徒生复徒死，谁识本来人。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">观受是苦：众苦从何起，深知受者情。顺违才领纳，取舍便纵横。有盛衰还至，无荣辱不成。怨从亲里出，哀是乐中生。王谢家何在，曹刘国已倾。悲欢几场梦，胜败一棋枰。事与心违背，贫将病合并。钱神呼不至，穷鬼送难行。戚戚终何益，悱悱漫不平。无求卑亦贵，知足欠还盈。若悟真空理，忧欣何处萌。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">观心无常：妄心无著处，体相竟如何？闪闪风中烛，摇摇水上波。一家门户别（六根），六个弟兄多（六识）。扰扰各驰竞（如眼逐色，耳逐声等），纷纷总不和（如眼不与声和，耳不与色和等），青黄俄改换（眼识无常），动静屡迁讹（耳识无常）。臭别香随到（鼻识无常），甜来淡又过（舌识无常）。炎凉易翻覆（身识无常），好恶每偏颇（意识无常）。境灭心安寄，情忘智亦孤。掀翻五欲窟，捣尽六根窝。劫贼归王化，飞禽出网罗。何当悟常住，诸妄尽消磨。</p><p style="line-height: 30px; text-indent: 2em; text-align: left;"><br>
</p><p style="line-height: 30px; text-indent: 2em; text-align: left;">观法无我：诸法从缘起，初无我主张。因缘有生灭，念虑遂低昂。欲得翻成失，求闲反遇忙。畏寒冬不辍，苦热夏偏长。贫忆富时乐，老追年壮强。有谁憎顺适，若个好危亡（得失闲忙冷热等，皆从缘生，不因我有）。自在方为主，迁流岂是常。离根念何起，无识境还忘。内外无些子，中间有底藏。六窗虚寂寂，一室露堂堂。但得尘劳尽，居然大觉王。</p></td></tr></table>
</div>
      
    </div>
    
    
    

    

    

    

    <footer class="post-footer">
      

      
      
      

      
        <div class="post-nav">
          <div class="post-nav-next post-nav-item">
            
              <a href="/2019/08/02/节欲主义【转】/" rel="next" title="戒文~节欲主义【转】">
                <i class="fa fa-chevron-left"></i> 戒文~节欲主义【转】
              </a>
            
          </div>

          <span class="post-nav-divider"></span>

          <div class="post-nav-prev post-nav-item">
            
              <a href="/2019/08/02/欲海回狂【转】（上）/" rel="prev" title="戒文~欲海回狂【转】（上）">
                戒文~欲海回狂【转】（上） <i class="fa fa-chevron-right"></i>
              </a>
            
          </div>
        </div>
      

      
      
    </footer>
  </div>
  
  
  
  </article>



    <div class="post-spread">
      
    </div>
  </div>


          </div>
          


          

  



        </div>
        
          
  
  <div class="sidebar-toggle">
    <div class="sidebar-toggle-line-wrap">
      <span class="sidebar-toggle-line sidebar-toggle-line-first"></span>
      <span class="sidebar-toggle-line sidebar-toggle-line-middle"></span>
      <span class="sidebar-toggle-line sidebar-toggle-line-last"></span>
    </div>
  </div>

  <aside id="sidebar" class="sidebar">
    
    <div class="sidebar-inner">

      

      

      <section class="site-overview-wrap sidebar-panel sidebar-panel-active">
        <div class="site-overview">
          <div class="site-author motion-element" itemprop="author" itemscope itemtype="http://schema.org/Person">
            
              <p class="site-author-name" itemprop="name">戒文</p>
              <p class="site-description motion-element" itemprop="description">一个专注戒色内容分享的网站</p>
          </div>

          <nav class="site-state motion-element">

            
              <div class="site-state-item site-state-posts">
              
                <a href="/archives/">
              
                  <span class="site-state-item-count">8061</span>
                  <span class="site-state-item-name">posts</span>
                </a>
              </div>
            

            

            

          </nav>

          

          

          
          

          
          

          

        </div>
      </section>

      

      

    </div>
  </aside>


        
      </div>
    </main>

    <footer id="footer" class="footer">
      <div class="footer-inner">
        <div class="copyright">&copy; <span itemprop="copyrightYear">2019</span>
  <span class="with-love">
    <i class="fa fa-user"></i>
  </span>
  <span class="author" itemprop="copyrightHolder">戒文</span>

  
</div>


  <div class="powered-by">Powered by <a class="theme-link" target="_blank" href="https://hexo.io">Hexo</a></div>



  <span class="post-meta-divider">|</span>



  <div class="theme-info">Theme &mdash; <a class="theme-link" target="_blank" href="https://github.com/iissnan/hexo-theme-next">NexT.Muse</a> v5.1.4</div>




        







        
      </div>
    </footer>

    
      <div class="back-to-top">
        <i class="fa fa-arrow-up"></i>
        
      </div>
    

    

  </div>

  

<script type="text/javascript">
  if (Object.prototype.toString.call(window.Promise) !== '[object Function]') {
    window.Promise = null;
  }
</script>









  












  
  
    <script type="text/javascript" src="/lib/jquery/index.js?v=2.1.3"></script>
  

  
  
    <script type="text/javascript" src="/lib/fastclick/lib/fastclick.min.js?v=1.0.6"></script>
  

  
  
    <script type="text/javascript" src="/lib/jquery_lazyload/jquery.lazyload.js?v=1.9.7"></script>
  

  
  
    <script type="text/javascript" src="/lib/velocity/velocity.min.js?v=1.2.1"></script>
  

  
  
    <script type="text/javascript" src="/lib/velocity/velocity.ui.min.js?v=1.2.1"></script>
  

  
  
    <script type="text/javascript" src="/lib/fancybox/source/jquery.fancybox.pack.js?v=2.1.5"></script>
  


  


  <script type="text/javascript" src="/js/src/utils.js?v=5.1.4"></script>

  <script type="text/javascript" src="/js/src/motion.js?v=5.1.4"></script>



  
  

  
  <script type="text/javascript" src="/js/src/scrollspy.js?v=5.1.4"></script>
<script type="text/javascript" src="/js/src/post-details.js?v=5.1.4"></script>



  


  <script type="text/javascript" src="/js/src/bootstrap.js?v=5.1.4"></script>



  


  




	





  





  












  





  

  

  

  
  

  

  

  

</body>
</html>
